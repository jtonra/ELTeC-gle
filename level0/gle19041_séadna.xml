<?xml version="1.0" encoding="UTF-8"?>
<?xml-model href="eltec-0.rng" type="application/xml" schematypens="http://relaxng.org/ns/structure/1.0"?>
<?xml-model href="eltec-0.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0" xml:id="gle19041" xml:lang="ga">
    <teiHeader>
        <fileDesc>
            <titleStmt>
                <title>Séadna: ELTeC edition</title>
                <!-- For author names, use standardised names from ainm.ie -->
                <author ref="viaf:8584120">Ó Laoghaire, Peadar (1839–1920)
                    <!-- Surname, Forenames (born-died)--></author>
                <respStmt>
                    <resp>ELTeC conversion</resp>
                    <name>Justin Tonra</name>
                </respStmt>
            </titleStmt>
            <extent>
                <measure unit="words">83198</measure>
                <measure unit="pages">300</measure>
            </extent>
            <publicationStmt>
                <publisher ref="https://distant-reading.net">COST Action "Distant Reading for
                    European Literary History" (CA16204)</publisher>
                <distributor ref="https://zenodo.org/communities/eltec/">Zenodo.org</distributor>
                <date when="2022-04-08"/>
                <availability>
                    <licence target="https://creativecommons.org/licenses/by/4.0/"/>
                </availability>
                <ref type="doi" target="https://doi.org/10.5281/zenodo.3462435">ELTeC</ref>
                <!-- Add further collections refs, as available -->
            </publicationStmt>
            <sourceDesc>
                <bibl type="digitalSource">
                    <title>Séadna: Foclóir Stairiúil Na Nua-Ghaeilge (FNG) / The Historical
                        Dictionary of Modern Irish edition</title>
                    <ref target="http://corpas.ria.ie/"/>
                </bibl>
                <bibl type="firstEdition">
                    <title>Séadna</title>
                    <author>An tAthair Peadar Ua Laoghaire</author>
                    <publisher>The Irish Book Company</publisher>
                    <date>1904</date>
                </bibl>
            </sourceDesc>
        </fileDesc>
        <encodingDesc n="eltec-0">
            <p/>
        </encodingDesc>
        <profileDesc xmlns:eltec="http://distantreading.net/eltec/ns">
            <langUsage>
                <language ident="gle"/>
            </langUsage>
            <textDesc>
                <authorGender xmlns="http://distantreading.net/eltec/ns" key="M"/>
                <size xmlns="http://distantreading.net/eltec/ns" key="medium"/>
                <reprintCount xmlns="http://distantreading.net/eltec/ns" key="low"/>
                <!-- use worldcat for 1970-2009 reprint count -->
                <timeSlot xmlns="http://distantreading.net/eltec/ns" key="T4"/>
            </textDesc>
        </profileDesc>
        <revisionDesc>
            <change when="2021-10-06">Initial conversion to ELTeC level 0.</change>
            <change when="2021-10-06">Updated Publication Statement and front matter.</change>
        </revisionDesc>
    </teiHeader>

    <text>
        <front>
            <pb n="3"/>
            <div type="titlepage">
                <p>Séadna</p>

                <p>AN T-ATHAIR PEADAR UA LAOGHAIRE</p>
                <p>DO SHAORTHRUIGH.</p>

                <p>BAILE ÁTHA CLIATH:</p>
                <p>THE IRISH BOOK COMPANY,</p>
                <p>6 D'OLIER STREET.</p>
                <p>1907.</p>
            </div>
            <pb n="4"/>
            <div type="liminal">
                <p>Sidé an t-aon tabhairt amach amháin atá iomlán agus go bhfuil ughdarár leis.</p>
                <p>Fógarthar gach ceart ar cosnamh.</p>
            </div>
        </front>

        <body>
            <pb n="5"/>
            <div type="chapter">
                <head>SÉADNA</head>
                <head>CAIBIDIOL A H-AON.</head>
                <p>Cois na teine. Peig, Nóra, Gobnait, Síle bheag, agus Cáit ní Bhuachalla.</p>
                <p>Nóra. — A Pheig, inis sgeul dúinn.</p>
                <p>Peig. — B'ait liom san! Inis féin sgeul.</p>
                <p>Gobnait. — Ní'l aon mhaith inti, a Pheig. B'fhearr linn do sgeul-sa.</p>
                <p>Síle. — Déin, a Pheig. Béimíd ana shocair.</p>
                <p>Peig. — Nach maith nár fhanais socair aréir, nuair a bhí “Madra na n-Ocht gCos”
                    agam d'á innsint!</p>
                <p>Síle. — Mar sin ní stadfadh Cáit ní Bhuachalla ach am' priocadh.</p>
                <p>Cáit. — Thugais d'éitheach! Ní rabhas-sa ad' phriocadh, a chaillichín!</p>
                <p>Gobnait. — Ná bac í féin, a Cháit. Ní raibh aoinne 'ghá priocadh ach í 'ghá
                    leigint uirthi.</p>
                <p>Síle. — Do bhí, astóin; agus mura mbéadh go raibh, ní liúghfainn.</p>
                <p>Nóra. — Abair le Peig na liúghfair anois, a Shíle, agus 'neósaidh sí sgeul
                    dúinn.</p>
                <p>Síle:— Ní liúghfad, a Pheig, pé rud imtheóchaidh orm.</p>
                <pb n="6"/>
                <p> Peig:— Má's eadh, suigh anso am' aice, i dtreó ná féadfaidh aoinne thú phriocadh
                    a gan fhios dom.</p>
                <p>Cáit:— Bíodh geall go bpriocfaidh an cat í. A thoice bhig, bhéadh sgeul breagh
                    againn mura mbéadh tú féin agus do chuid liúighríghe.</p>
                <p>Gobnait. — Éist, a Cháit, nó cuirfir ag gol í, agus béimíd gan sgeul. Má curtar
                    fearg ar Pheig ní 'neósaidh sí aon sgeul anocht. 'Seadh anois, a Pheig, tá gach
                    aoinne ciúin ag brath ar sgeul uait.</p>
                <p>Peig:— Bhí fear ann fad ó agus isé ainim a bhí air 'ná Séadna. Gréasaidhe b'eadh
                    é. Bhí tigh beag deas clúthmhar aige ag bun cnuic, ar thaobh na fothana. Bhí
                    cathaoir shúgáin aige do dhéin sé féin dó féin, agus ba ghnáth leis suidhe inti
                    um thráthnóna, nuair a bhíodh obair an lae críochnuighthe, agus nuair a
                    shuidheadh sé inti bhíodh sé ar a shástacht. Bhí mealbhóg mine aige ar crochadh
                    i n-aice na teine, agus anois agus airís chuireadh sé a lámh inti agus thógadh
                    sé lán a dhoirn de'n mhin, agus bhíodh sé 'ghá cogaint ar a shuaimhneas. Bhí
                    crann ubhall ag fás ar an dtaobh amuich de dhorus aige, agus nuair a bhíodh tart
                    air ó bheith ag cogaint na mine, chuireadh sé lámh sa chrann san agus thógadh sé
                    ceann des na h-ubhlaibh, agus d'itheadh sé é.</p>
                <p>Síle:— Ó, a thiarcais! a Pheig, nár dheas é!</p>
                <p>Peig:— Ciacu an chathaoir nó an mhin nó an t-ubhall ba dheas?</p>
                <p>Síle:— An t-ubhall, gan amhras!</p>
                <p>Cáit. — B'fhearr liom-sa an mhin: Ní bhainfeadh an t-ubhall an t-ocras de
                    dhuine.</p>
                <p>Gobnait. — B'fhearr liom-sa an chathaoir, agus chuirfinn Peig 'na suidhe inti, ag
                    innsint na sgeul.</p>
                <p>Peig:— Is maith chun plámáis tú, a Ghobnait.</p>
                <pb n="7"/>
                <p> Gobnait:— Is fearr chun na sgeul tusa, a Pheig. Conus d'imthigh le Séadna?</p>
                <p>Peig:— Lá d'á raibh sé ag déanamh bróg, thug sé fé ndeara ná raibh a thuille
                    leathair aige, ná a thuille snáithe, ná a thuille céireach. Bhí an taoibhín
                    déanach shuas agus an greim déanach curtha, agus níor bh'fholáir dó dul agus
                    adhbhar do sholáthar sul a bhféadfadh sé a thuille bróg a dhéanamh. Do ghluais
                    sé ar maidin, agus bhí trí sgillinge 'na phóca, agus ní raibh sé ach míle ó'n
                    dtigh nuair a bhuail duine bocht uime, a d'iaraidh déarca.</p>
                <p>“Tabhair dhom déirc ar son an tSlánuightheóra agus le h-anaman do mharbh, agus
                    tar cheann do shláinte,” arsa 'n duine bocht.</p>
                <p>Thug Séadna sgilling dó, agus ansan ní raibh aige ach dhá sgilling. Dúbhairt sé
                    leis féin go mb'fhéidir go ndéanfadh an dá sgilling a ghnó: Ní raibh sé ach míle
                    eile ó bhaile nuair a bhuail bean bhocht uime agus í cos- nochtaithe.</p>
                <p>“Tabhair dhom congnamh éigin,” ar sise, “ar son an tSlánuightheóra, agus le
                    h-anaman do mharbh, agus tar cheann do shláinte.”</p>
                <p>Do ghlac truagh dhí é, agus thug sé sgilling dí, agus d'imthigh sí. Do bhí aon
                    sgilling amháin ansan aige, ach do chomáin sé leis, ag brath air go mbuailfeadh
                    seans éigin uime a chuirfeadh ar a chumas a ghnó a dhéanamh. Níor bh'fhada gur
                    casadh air leanbh agus é ag gol le fuacht agus le h-ocras.</p>
                <p>“Ar son an tSlánuightheóra,” arsa 'n leanbh, “tabhair dhom rud éigin le
                    n-ithe.”</p>
                <p>Bhí tigh ósda i ngar dóibh, agus do chuaidh Séadna isteach ann, agus cheannuigh
                    sé bríc aráin agus thug sé chun an leinbh é. Nuair a fuair an leanbh an t-arán
                    d'athruigh a dhealbh. D'fhás sé suas i n-aoírde, agus do <pb n="8"/> las solas
                    iongantach 'na shúilibh agus 'na cheannachaibh, i dtreó go dtáinig sgannradh ar
                    Shéadna.</p>
                <p>Síle. — Dia linn! a Pheig, is dócha gur thuit Séadna bocht i laige.</p>
                <p>Peig. — Níor thuit; ach má 's eadh, ba dhícheal dó. Chómh luath agus d'fhéad sé
                    labhairt, dúbhairt sé:—</p>
                <p>“Cad é an saghas duine thusa?” Agus isé freagra a fuair sé:—</p>
                <p>“A Shéadna, tá Dia buidheach díot. Aingeal iseadh mise. Is mé an trímhadh
                    h-aingeal gur thugais déirc dó indiú ar son an tSlánuightheóra. Agus anois tá
                    trí ghuidhe agat le fághail ó Dhia na glóire. Iar ar Dhia aon trí ghuidhe is
                    toil leat, agus gheobhair iad. Ach tá aon chómhairle amháin agam-sa le tabhairt
                    duit. — Ná dearmhaid an Trócaire.”</p>
                <p>“Agus an ndeirir liom go bhfaighead mo ghuidhe?” arsa Séadna.</p>
                <p>“Deirim, gan amhras,” arsa 'n t-aingeal.</p>
                <p>“Tá go maith,” arsa Séadna. “Tá cathaoir bheag dheas shúgáin agam sa bhaile, agus
                    an uile dhailtín a thagan isteach, ní foláir leis suídhe inte. An cheud duine
                    eile a shuídhfidh inte, ach mé féin, go gceangalaidh sé inte!”</p>
                <p>“Faire, faire, a Shéadna!” arsa 'n t-aingeal; “sin guidhe breagh imthighthe gan
                    tairbhe. Tá dhá cheann eile agat, agus ná dearmhaid an Trócaire.”</p>
                <p>“Tá,” arsa Séadna, “mealbhóigín mine agam sa bhaile, agus an uile dhailtín a
                    thagan isteach, ní foláir leis a dhorn a sháthadh inte. An cheud duine eile a
                    chuirfidh lámh sa mhealbhóig sin, ach mé féin, go gceangalaidh sé inte,
                    feuch!”</p>
                <p>“Ó, a Shéadna, a Shéadna, ní'l fasg agat!” arsa 'n t-aingeal. “Ní'l agat anois
                    ach aon ghuidhe amháin eile. Iar Trócaire Dé do t'anam.”</p>
                <pb n="9"/>
                <p> “Ó, is fíor dhuit,” arsa Séadna, “ba dhóbair dom é dhearmhad. Tá crann beag
                    ubhall agam i leath-taoibh mo dhoruis, agus an uile dhailtín a thagan an treó,
                    ní foláir leis a lámh do chur i n-áirde agus ubhall do stathadh agus do bhreith
                    leis. An cheud duine eile, ach mé féin, a chuirfidh lámh sa chrann san, go
                    gceangalaidh sé ann! — Ó! a dhaoine!” ar seisean, ag sgairteadh ar gháirídhe,
                    “nach agam a bhéidh an spórt ortha!”</p>
                <p>Nuair a tháinig sé as na trithídhibh, d'fheuch sé suas agus bhí an t-aingeal
                    imthighthe. Dhéin sé a mhachtnamh air féin ar feadh tamaill mhaith. Fé dheire
                    thiar thall, dúbhairt sé leis féin: “Feuch anois, ní'l aon amadán i n-Éirinn is
                    mó 'ná mé! Dá mbéadh triúr ceangailte agam um an dtaca so, duine sa chathaoir,
                    duine sa mhealbhóig, agus duine sa chrann, cad é an mhaith a dhéanfadh san
                    dómh-sa agus mé abhfad ó bhaile, gan bhiadh, gan deoch, gan airgead?”</p>
                <p>Ní túisge bhí an méid sin cainte ráidhte aige 'ná thug sé fé ndeara ós a chómhair
                    amach, sa n-áit 'na raibh an t-aingeal, fear fada caol dubh, agus é ag
                    glinneamhaint air, agus teine chreasa ag teacht as a dhá shúil 'na spréachaibh
                    nímhe: Bhí dhá adhairc air mar bhéadh ar phocán gabhair; agus meigioll fada
                    liath-ghorm garbh air, eirball mar bhéadh ar mhada ruadh, agus crúb ar chois
                    leis mar chrúb thairbh. Do leath a bheul agus a dhá shúil ar Shéadna, agus do
                    stad a chaint. I gceann tamaill do labhair an Fear Dubh.</p>
                <p>“A Shéadna,” ar seisean, “ní gádh dhuit aon eagla do bheith ort rómham-sa. Ní'lim
                    ar tí do dhíobhála. Ba mhian liom tairbhe éigin a dhéanamh dhuit, dá nglacthá mo
                    chómhairle. Do chloiseas thú, anois beag, 'ghá rádh go rabhais gan bhiadh, gan
                    deoch, gan airgead. Thabharfainn- se airgead do dhóithin duit ar aon choinghíll
                    bheag amháin.”</p>
                <pb n="10"/>
                <p> “Agus greadadh tré lár do sgairt!” arsa Séadna, agus tháinig a chaint dó; “ná
                    féadfá an méid sin do rádh gan duine do mhilleadh led' chuid glinneamhna, pé h-é
                    thú féin?”</p>
                <p>“Is cuma dhuit cia h-é mé, ach bhéarfad an oiread airgid duit anois agus
                    cheannóchaidh an oiread leathair agus choimeádfaidh ag obair thú go ceann trí
                    mbliaghan ndeug, ar an gcoinghíll seo — go dtiocfair liom an uair sin.”</p>
                <p>“Agus má réidhtighim leat, cá raghmaoíd an uair sin?”</p>
                <p>“Cá beag duit an cheist sin do chur nuair a bhéidh an leathar ídighthe agus
                    bhéimíd ag gluaiseacht?”</p>
                <p>“Táir geur-chúiseach. Bíodh agat. Feiceam an t- airgead.”</p>
                <p>“Táir-se geur-chúiseach. Feuch!” — do chuir an Fear Dubh a lámh 'na phóca agus
                    tharaing sé amach sparán mór, agus as an sparán do leig sé amach ar a bhais carn
                    beag d'ór bhreagh bhuidhe.</p>
                <p>“Feuch!” ar seisean, agus shín sé a lámh agus chuir sé an carn de phíosaibh
                    gleóidhte gléineacha suas fé shúilibh Shéadna bhoicht. Do shín Séadna a dhá
                    láimh, agus do leathadar a dhá laghar chun an óir:</p>
                <p>“Go réidh!” arsa 'n Fear Dubh, ag tarang an óir chuige isteach. “Ní'l an margadh
                    déanta fós.”</p>
                <p>“Bíodh 'na mhargadh!” arsa Séadna.</p>
                <p>“Gan teip?” arsa 'n Fear Dubh.</p>
                <p>“Gan teip,” arsa Séadna.</p>
                <p>“Dar bhrígh na mionn?” arsa 'n Fear Dubh.</p>
                <p>“Dar bhrígh na mionn,” arsa Séadna.</p>
            </div>
            <pb n="11"/>
            <div type="chapter">
                <head>Caibidiol a dó.</head>
                <p>Nóra:— 'Seadh! — a Pheig. Táimíd anso-airís. Tá saothar orm — bhíos ag ruith. Bhí
                    eagla orm — go mbéadh an sgeul ar siúbhal rómham, agus go mbéadh cuid de caillte
                    agam.</p>
                <p>Peig: — Am briathar go bhfanfamaois leat, a Nóra, a laogh. Ní'l abhfad ó tháinig
                    Gobnait.</p>
                <p>Gobnait: — Mar sin do bhí cuigion againn d'á dhéanamh, agus b'eigean dómh-sa dul
                    siar leis an im go Beul an Ghearrtha, agus nuair a bhíos ag teacht abhaile an
                    cómhgar, do thuit an oídhche orm, agus geallaim dhuit gur baineadh preab asam.
                    Bhíos ag cuimhneamh ar Shéadna agus ar an ór agus ar an bhFear nDubh, agus ar na
                    spréachaibh bhí ag teacht as a shúilibh, agus mé ag ruith sul a mbéinn déanach,
                    nuair a thógas mo cheann agus cad do chífinn ach an rud 'na sheasamh ar
                    m'aghaidh amach — an gollán! Ar an gceud amharc d'á dtugas air, do thabharfainn
                    an leabhar go raibh adharca air!</p>
                <p>Nóra: — A dhiamhaise, a Ghobnait; éist do bheul, agus ná bí 'gár mbodhradh led'
                    ghollánaibh agus led' adharcaibh. Adharca ar an ngollán! Feuch air sin!</p>
                <p>Gobnait: — B'fhéidir dá mbeitheá féin ann gur beag an fonn magaidh a bhéadh
                    ort.</p>
                <p>Síle: — Feuch anois! cia atá ag cosg an sgéil? B'fhéidir go gcuirfeadh Cáit ní
                    Bhuachalla orm-sa é.</p>
                <p>Cáit: — Ní chuirfidh, a Shíle. Táir ad' chailín mhaith anocht, agus tá ana chion
                    agam ort. Mo ghrádh í sin! Mo ghrádh am' chroídhe 'stigh í!</p>
                <pb n="12"/>
                <p> Síle: — 'Seadh go díreach! Fan go mbéidh fearg ort, agus b'fhéidir ná déarfá “Mo
                    ghrádh í sin!”</p>
                <p>Nóra. — Seo, seo! Stadaidh, a chailíní. Mise agus mo ghollán fé ndear an obair
                    seo. Caith uait an stoca san, a Pheig, agus sgaoil chugainn an sgeul. An bhfuair
                    Séadna an sparán? Is 'mó duine bhí i riocht sparáin d'fhághail agus ná
                    fuair.</p>
                <p>Peig. — Chómh luath agus dúbhairt Séadna an focal “dar bhrígh na mionn!” do
                    tháinig athrughadh gné ar an bhFear nDubh. Do nocht sé a fhiacla shíos agus
                    tsuas, agus isiad a bhí go dlúite ar a chéile. Tháinig sórd crónáin as a bheul,
                    agus do theip ar Shéadna a dhéanamh amach cia'cu ag gáirídhe a bhí sé nó ag
                    dranntughadh. Ach nuair fheuch sé suas idir an dá shúil air, ba dhóbair go
                    dtiocfadh an sgannradh ceudna air a tháinig air i dtosach. Do thuig sé go maith
                    nach ag gáirídhe bhí an díolúnach. Ní fheacaidh sé riamh roimhe sin aon dá shúil
                    ba mheasa 'ná iad, aon fheuchaint ba mhalluighthe 'ná an fheuchaint do bhí acu,
                    aon chlár éadain chómh dúr, chómh droch aigeanta leis an gclár éadain do bhí os
                    a gcionn. Níor labhair sé, agus do dhéin sé a dhícheal gan a leigint air gur
                    thug sé fé ndeara an drann- tughadh.</p>
                <p>Le n-a linn sin do leig an Fear Dubh an t-ór amach airís ar a bhais agus do
                    chómhairimh.</p>
                <p>“Seo!” ar seisean. “A Shéadna, sin céad púnt agat ar an gceud sgilling a thugais
                    uait indiú. An bhfuilir díolta?”</p>
                <p>“Is mór an bhreis í!” arsa Séadna: “Ba chóir go bhfuilim.”</p>
                <p>“Cóir nó éagcóir,” arsa 'n Fear Dubh, “an bhfuilir díolta?” Agus do ghéaruigh
                    agus do bhrostuigh ar an ndranntughadh.</p>
                <pb n="13"/>
                <p> “Ó, táim díolta, táim díolta!” arsa Séadna, “go raibh maith agat-sa.”</p>
                <p>“Seo, má 's eadh,” ar seisean. “Sin céad eile agat ar an tarna sgilling a thugais
                    uait indiú.”</p>
                <p>“Siní an sgilling a thugas do'n mhnaoi a bhí cos- nochtaithe.”</p>
                <p>“Siní an sgilling a thugais do'n mhnaoi uasail cheudna.”</p>
                <p>“Má ba bhean uasal í, cad do bheir cos-nochtaithe í? Agus cad do bheir dí mo
                    sgilling do bhreith uaim-se, agus gan agam ach sgilling eile 'na diaigh?”</p>
                <p>“Má ba bhean uasal í! Dá mbéadh a fhios agat! Siní an bhean uasal do mhill
                    mise!”</p>
                <p>Le linn na bhfocal san do rádh dhó, do tháinig crith chos agus lámh air. Do stad
                    an dranntán. Do luigh a cheann siar ar a mhuineál. D'fheuch sé suas ins an
                    spéir. Tháinig driuch báis air agus cló cuirp ar a cheannachaibh.</p>
                <p>Nuair a chonaic Séadna an iompáil lí sin, tháinig iongnadh a chroídhe air.</p>
                <p>“Ní foláir,” ar seisean, go neamhchuiseach, “nó ní h-é seo an cheud uair agat ag
                    aireachtaint teacht tháirsi siúd.”</p>
                <p>Do léim an Fear Dubh. Do bhuail sé buille d'á chrúib sa talamh, i dtreó gur
                    chrith an fód a bhí fé chois Shéadna.</p>
                <p>“Ciorúghadh ort!” ar seisean. “Éist do bheul nó basgfar thú!”</p>
                <p>“Gabhaim párdún agat, a dhuin' uasail,” arsa Séadna go modhamhail, “cheapas go
                    mb'fhéidir gur braon beag a bhí ólta agat, trá 's gur thugais céad púnt mar
                    mhalairt ar sgilling dom.”</p>
                <p>“Thabharfainn, agus seacht gcéad, dá dtiocfadh liom baint ó'n dtairbhe do dhéin
                    an sgilling cheudna; ach <pb n="14"/> nuair a thugais uait í ar son an
                    tSlánuightheóra ní féidir a tairbhe do lot choídhche.”</p>
                <p>“Agus,” arsa Séadna, “cad is gádh an mhaith do lot? Ná fuil sé chómh maith agat
                    tairbhe na sgillinge úd d'fhágáil mar atá sé?”</p>
                <p>“Tá an iomad cainte agat; an iomad ar fad. Dubhart leat do bheul d'éisteacht.
                    Seo! Siné an sparán ar fad agat,” arsa 'n Fear Dubh.</p>
                <p>“Ní h-éidir, a dhuin' uasail,” arsa Séadna, “ná béadh dóithin na h-aimsire ann.
                    Is 'mó lá i dtrí bliaghnaibh déag. Is 'mó bróg bhéadh deunta ag duine i
                    gcaitheamh an méid sin aimsire, agus is 'mó cuma 'na n-oirfeadh sgilling
                    dó.”</p>
                <p>“Ná bíodh ceist ort,” arsa 'n Fear Dubh, ag cur smuta gáire as. “Taraing as chómh
                    géar i n-Éirinn agus is maith leat é. Béidh sé chómh teann an lá déanach agus
                    'tá sé indiú. Ní bhéidh puínn gnótha agat de as san amach.”</p>
                <p>Bhí Séadna sásta:</p>
                <p>“Trí bliaghna deug!” ar seisean i n-a aigne féin. “Agus neart dom tarang as ar mo
                    dhícheal. Chuir sé brígh na mionn orm, ach bheirim-se brígh gach miona agus gach
                    móide dhuit-se, a sparáinín, go mbainfear ceól asat! — Slán beó agat-sa!” ar
                    seisean leis an bhFear nDubh.</p>
                <p>D'iompuigh sé ar a sháil chun teacht abhaile, agus má dh'iompuigh, siúd le n-a
                    chois an Fear Dubh. Ghéaruigh sé a choisidheacht. Ghéaruigh seisean chómh
                    maith.</p>
                <p>“Cad a dhéanfad?” arsa Séadna 'na aigne féin. “Chífid na cómharsain é.”</p>
                <p>“Ná bíodh ceist ort,” arsa 'n Fear Dubh. “Ní fheicfidh aoinne mé ach tú féin. Ní
                    foláir dom tú thionnlacan abhaile agus eólus na slíghe do chur, agus <pb n="15"
                    /> radharc d'fhághail ar an gcathaoir shúgáin úd, agus ar an mealbhóig, agus ar
                    na h-ubhlaibh.”</p>
                <p>“Gan rath ortha mar chathaoir agus mar mhealbhóig agus mar chrann ubhall! Is
                    breagh na trí neithe do loiteadh indiú orm d'á mbárr,” arsa Séadna.</p>
                <p>“Ní h-é sin an ceann is measa de'n sgeul,” arsa 'n Fear Dubh. “Ach má thagan aon
                    chómharsa isteach agus go suidhfidh sé sa chathaoir, ní foláir duit aontigheas
                    do thabhairt saor ó chíos dó, mar ní bhéidh ar do chumas é chur amach agus é
                    ceangailte sa chathaoir agat.”</p>
                <p>“A dhróluinn na bhfeart! Cad a dhéanfad má tá triúr ceangailte rómham sa bhaile
                    anois?” arsa Séadna. “B'fhéidir, a dhuin' uasail, go bhféadfá-sa iad do
                    sgaoileadh. Téanam ort. Tá míle fáilte rómhat.”</p>
                <p>“Foidhne, foidhne! a Shéadna,” arsa 'n Fear Dubh. “Ní'l aoinne ceangailte fós.
                    Bhí doicheal ort ó chianaibh, agus anois tá míle fáilte rómham. Á! a Shéadna,
                    siní an fháilte mar mhaithe leat féin.”</p>
                <p>“'Sdó! Is amhlaidh mar atá sé, a dhuine uasail —” arsa Séadna, agus d'fheuch sé
                    suas ar na h-adharcaibh agus síos ar an gcrúib.</p>
                <p>“Ó, tuigim,” arsa 'n Fear Dubh. “Ní thaithnean déanamh na bróige seo leat, ná an
                    saghas órnáide atá ar mo cheann. Ná bac san. Nuair a bhéidh taithíghe agat ortha
                    ní bhfaighir locht ar bith ortha.”</p>
                <p>“ 'Sdó, go deimhin féin anois, a dhuin' uasail,” arsa Séadna, “agus creid mé
                    leis, ní chúca san a bhíos. Ach dá bhfeicidís na cómharsain tú do
                    sgannróchaidís, agus bhéadh díobháil déanta, b'fhéidir.”</p>
                <p>“Thar a bhfeacaís riamh! Ná fuilim tar éir a rádh leat nach baoghal go bhfeicfidh
                    aoinne mé ach tú féin?” arsa 'n Fear Dubh.</p>
                <pb n="16"/>
                <p> “Tá go maith,” arsa Séadna: “Téanam ort.”</p>
                <p>Síle. — A thiarcais! a Pheig, ba dhóigh liom, dá bhfeicinn é, go dtuitfeadh an
                    t-anam tur teith asam.</p>
                <p>Cáit. — Cad é an mhaith dhuit bheith ag caint mar sin? Na dúbhairt sé ná féadfadh
                    aoinne é fheiscint ach Séadna féin?</p>
                <p>Síle. — Á! a Cháit, a ghrádh dhil, cá bhfios duit an raibh sé ag innsint na
                    fírinne? Ní chreidfinn focal ó'n rógaire.</p>
                <p>Cáit. — Nach maith a thug sé an t-airgead do Shéadna?</p>
                <p>Gobnait. — Cá bhfios duit ar bh'airgead é? D'airigheas duine 'ghá rádh go raibh
                    seana Mhicheál Réamoinn lá i dtigh tabhairne i Sráid an Mhuilinn, agus go raibh
                    a dó agus dá thistiún ag bean an tabhairne air, agus go raibh sí ag coimeád a
                    hata i ngeall leis an airgead. Do chuaidh Micheál amach sa chlós agus do phioc
                    sé suas a ceathair nó a cúig de licíníbh slinne, agus tar éis diablaidheachta
                    éigin a dhéanamh ortha, thug sé chuici isteach iad, agus nuair dh'fheuch sí
                    ortha cheap sí gur bh' airgead dleaghthach iad, agus thug sí an hata dhó. Deirtí
                    gur fhoghluim Micheál “freemashun” ó'n Ridire, agus go bhféadfadh sé gabhar a
                    dhéanamh dhíot, ach dá n-aisdreóchadh an ghaoth agus tú ad' ghabhar, ná féadfadh
                    sé thú chasadh thar n-ais.</p>
                <p>Séamus ua Buachalla. — Bail ó Dhia oraibh anso!</p>
                <p>Peig. — Ó, Dia 's Muire dhuit, a Shéamuis. Do dhriofúr atá uait, is dócha.</p>
                <p>Séamus. — Dúbhradh léi teacht abhaile láithreach. Tháinig Neill.</p>
                <p>Cáit. — Airiú greadadh chúgat, a Shéamuis! Cathain?</p>
                <p>Séamus. — Ó chianaibh beag.</p>
                <pb n="17"/>
                <p> Cáit. — Go dtugaidh Dia oídhche mhaith dhuit, a Pheig, agus díbh go léir.</p>
                <p>Peig. — Go dtéidhir slán, a Cáit!</p>
                <p>Cáit. — Ní 'neósfair a thuille anocht, a Pheig?</p>
                <p>Peig. — Tá go maith, a Cháit.</p>
                <pb n="18"/>
            </div>
            <div type="chapter">
                <head>Caibidiol a trí.</head>
                <p>Peig. — Dé bheatha-sa, a Cháit!</p>
                <p>Cáit. — Go mairir-se, a Pheig! Ní deirim ná go bhfuil tosach agam anocht.</p>
                <p>Peig. — Ambasa tá, tosach agat ortha go léir ach ar Shíle bheag.</p>
                <p>Cáit. — Conus fhéadfainn tosach a bheith agam ar Shíle agus í anso i gcómhnuidhe
                    agat?</p>
                <p>Síle. — Béidh tosach ar gach aoinne anois aici ó tá mac óg agá driofúr.</p>
                <p>Peig. — Éist, a thoice. Conus tá Neill, a Cháit?</p>
                <p>Cáit. — Tá sí go h-ana mhaith, a Pheig, agus tá an leanbh go maith leis. Agus ó,
                    go deimhin agus go dearbhtha, a Pheig, isé an leanbh is deise agus is gleóidhte
                    agus is gile a chonaicís riamh ad' shúilibh cinn é, agus is mise a mháthair.</p>
                <p>Peig. — Tusa! Cheapas gur bh'í Neill a mháthair.</p>
                <p>Cáit. — Airiú cnoc air mar sgeul! dar ndóigh isí leis. Ach is mise a bhaist
                    é.</p>
                <p>Peig. — Aililliú! a Cháit a chroídhe 'stigh, cad ba ghádh san agus gan é ag dul
                    chun báis? Nach raibh an sagart ann?</p>
                <p>Cáit. — Ach, go bhfeuchaidh Dia orainn! Cad é sin agam d'á rádh! Dar ndóich, nídh
                    nách iongnadh, isé an sagart a bhaist é, agus mise a sheasaimh chun baistí leis,
                    mé féin agus Séamus. Ach cad a chuir ad' cheann é bheith ag dul chun báis, a
                    Pheig? Ní'l aon chómharthaí báis air, Dia 'ghá bheannachadh! Ná bíodh eagal
                    ort.</p>
                <pb n="19"/>
                <p> Peig. — 'Sdó, dúbhrais ar dtúis gur tú a mháthair, agus ansan gur tú a bhaist é;
                    agus deir an Teagasg Críosdaidhe ná féadfadh aoinne ach an sagart é bhaisteadh,
                    mura mbéadh sé ag dul chun báis agus gan sagart ann.</p>
                <p>Síle. — Ní deirim ná gurab amhlaidh mar atá an sgeul ag Cáit an aimsir seo, ná
                    feadair cos léi cad a dhéanfaidh lámh léi.</p>
                <p>Cáit: — Fágaim le h-uadhacht, a Shíle, go bhfuil an ceart agat. Ní fheadair cos
                    liom cad a dhéanfaidh lámh liom, agus ní fheadar féin cad a dhéanfaidh cos ná
                    lámh liom. Dá bhfeicfeá é, a Shíle, bhéadh árd-chion agat air. Tá oiread-san
                    ceana agam-sa air gur dóigh liom go n-íosfad é!</p>
                <p>Gobnait. — Aililliú, a Cháit! Cad é sin agat d'á rádh? Níor mhaith liom go mbéadh
                    puínn ceana agat orm- sa, má's mar sin dhéanfá liom é!</p>
                <p>Peig. — Dé bheatha-sa, a Ghobnait! An bhfeacaís Nóra ag teacht?</p>
                <p>Gobnait. — Tá sí chúgat an doras isteach. Bhí sí ag bagairt orm-sa fanamhaint
                    léi, ach bhí eagla orm go gcaillfinn aon chuid de'n sgeul san Shéadna.</p>
                <p>Nóra. — Feuch anois, a Ghobnait, níor bh'fhiú dhuit gan fanamhaint liom.</p>
                <p>Peig. — Dé bheatha, a Nóra! Ní gearánta dhuit. Ní rabhais abhfad 'na diaigh.
                    'Seadh anois, a chailíní, druidigh aníos anso i gcómhgar na teine. Tá an
                    tráthnóna buille beag glas ann féin. Siné! B'fhéidir anois go bhfuilimíd go
                    seasgair.</p>
                <p>Gobnait. — Feuch gur maith a shocaruighean Síle í féin i n-aice Cháit agus gan
                    eagla uirthi go bpriocfaí í!</p>
                <p>Síle. — Cogar, a Cháit! Cad é an ainim atá air?</p>
                <p>Cáit. — Tá Éamonn.</p>
                <pb n="20"/>
                <p> Peig. — Agus Éamonn a athair. Sidé Éamonn óg — Éamonn óg ua Flainn. Is breagh an
                    ainim í, a Cháit. Molaim thú!</p>
                <p>Nóra. — Agus molaim-se Séadna, a Pheig, mar fuair sé an sparán agus cead tarang
                    as. Ach conus do sgar sé leis an réice? Nó ar sgar sé i n-aon chor leis?</p>
                <p>Síle. — Is baoghalach nár sgar sé ar foghnamh leis.</p>
                <p>Peig. — Níor sgar sé leis go dtánadar araon go tigh Shéadna. Is ar éigin do bhí
                    aghaidh tabhartha acu ar an mbaile nuair a chonaic Séadna airís an leanbh agus
                    an bríc aráin fé n' osguil aige, agus bhí sé sa riocht i n-a bhfeacaidh sé ar
                    dtúis é. D'fheuch sé ar Shéadna go buidheach, agus ansan do sgeinn sé as a
                    radharc.</p>
                <p>Ba ghairid dóibh 'na dhiaigh sin go bhfeacaidh Séadna an bhean chos-nochtaithe,
                    agus d'fheuch sise leis air go buidheach, agus d'osgail sí a lámh dheas i gcaoi
                    go bhfeacaidh sé an sgilling ansúd ar chroídhe a dearnan agus ansan do sgeinn sí
                    as a radharc fé mar a dhéin an leanbh.</p>
                <p>Fé cheann tamaill eile do chonaic Séadna, ag siúbhal ar an mbóthar roimis amach,
                    an duine bocht gur thug sé an cheud sgilling dó. Bhí drom an duine bhoicht leis,
                    ach mar sin féin d'aithin sé go maith é.</p>
                <p>“Ní fheadar,” arsa Séadna 'na aigne féin, “ar choimeád sé an sgilling a thugas
                    dó, fé mar choimeád an bhean a ceann féin, nó fé mar choimeád an leanbh an
                    bríc.”</p>
                <p>Ní túisge bhí an méid sin machtnaimh déanta aige 'ná d'iompuigh an duine bocht ar
                    a sháil agus thug sé a aghaidh ortha. Do bhí dhá dheóir mhóra ag teacht anuas ó
                    n-a dhá shúil. Do shín sé amach a dhá láimh agus iad ar leathadh, i dtreó go
                    bhfuair Séadna radharc ar a dhá dhearnain, <pb n="21"/> agus bhíodar araon
                    folamh. Nuair a chonaic Séadna san, thug sé strac-fheuchaint ar an bhFear nDubh,
                    ach má thug, níor chuir seisean aon tsuím ann. Níor leig sé air go bhfeacaidh sé
                    an duine bocht. Nuair d'fheuch Séadna thar n-ais, bhí an duine bocht
                    imthighthe.</p>
                <p>Thiomáineadar leó. Níor labhair aoinne acu focal. Fé dheire bhíodar ag déanamh ar
                    an dtigh. Bhuail duine des na cómharsanaibh úmpa agus bheannuigh sé do
                    Shéadna.</p>
                <p>“Dia 's Muire dhuit, a Shéadna,” ar seisean. “Nach luath sa lá atáir tagaithe
                    abhaile ó'n sráid, agus tú ad' aonar leis!”</p>
                <p>“Ní raibh puínn le déanamh agam,” ar seisean, agus thug sé strac-fheuchaint eile
                    ar an bhFear nDubh. Níor chuir an Fear Dubh aon tsuím ann, agus ansan do thuig
                    Séadna ná feacaidh an chómharsa é.</p>
                <p>Chuadar isteach. Bhí an chathaoir ansúd i n-aice an tínteáin agus gan cor curtha
                    dhi ó fhág Séadna í ar maidin. Bhí an mhealbhóg ansúd ar crochadh, ar an ndul
                    gcéadna ar a bhfeacaidh sé ar maidin í nuair a bhain sé an dorn déanach mine
                    aisti. D'fheuch an Fear Dubh ortha, ar an gcathaoir agus ar an mealbhóig. Ansan
                    d'fheuch sé ar Shéadna.</p>
                <p>“Aistirigh í sin,” ar seisean.</p>
                <p>Chuaidh Séadna anonn agus chuir sé a lámh ar dhrom na cathaoireach.</p>
                <p>“Ó!” ar seisean. “Tá sí ceangailte!”</p>
                <p>Chuir sé an dá láimh uirthi. Theip air filleadh ná feacadh a bhaint aisti.</p>
                <p>“Aililliú!” ar seisean. “Tá sí chómh daingean agus tá an chos insa tuairgín!”</p>
                <p>“Aistirigh an mhealbhóg,” arsa 'n Fear Dubh.</p>
                <p>Chuaidh sé suas agus bhuail sé lámh ar an mealbhóig. <pb n="22"/> Bhí sí chómh
                    ceangailte de thaobh an fhalla agus bhéadh an chloch ar an lic oidhir.</p>
                <p>Do stad Séadna agus chrom sé a cheann.</p>
                <p>“'Seadh,” ar seisean. “Táim réidh anois murab ionan a's riamh. Ní fheadar an
                    tsaoghal ná an domhan le chéile cad 'tá le déanamh agam. Ní fheadar ó Chúig
                    Árdaibh na Naoi bhFionn cad a dhéanfad. D'á fheabhas aireachas a dhéanfad
                    uirthi, tiocfaidh duine éigin dom' lom deirig aimhdheóna, agus suidhfidh sé
                    inti, agus béidh an dúthaigh 'na chogadh dhearg am' thímpal! Mairbheóchar ar lic
                    mo thínteáin féin mé gan truagh gan taise! — B'fhéidir, a dhuine uasail, go
                    bhféadfá-sa an easgaine bhaint díobh?”</p>
                <p>“‘B'fhéidir go bhféadfainn an easgaine bhaint díobh’ tar éis é féin 'ghá cur
                    ortha le lán-chroídhe,” arsa 'n Fear Dubh go searbh. “‘Nach aige bhéadh an spórt
                    ortha!’ — Cá bhfuil an spórt anois?”</p>
                <p>“Tá an spórt go h-aindeis anois, admhuighim,” arsa Séadna, “ach má tá féin ní
                    dhuit-se is cóir é chasadh liom. Is dócha nár dhéinis féin botún riamh. Cia h-í
                    an bhean uasal úd a mhill thú?”</p>
                <p>“Stad! stad! a Shéadna! Caithimís uainn é mar bhotún! Bainfead-sa an easgaine
                    dhíobh so dhuit ar choinghíll ná tráchtfair choídhche le h-aoinne beó ná marbh
                    ar an margadh so atá déanta agat féin agus agam-sa le chéile.”</p>
                <p>“Bíodh do choinghíoll agat agus fáilte,” arsa Séadna. “Geallaim dhuit ná fuil aon
                    fhonn orm-sa trácht air le h-aoinne. Is amhlaidh a bhí eagla orm go mbeidhfeá ag
                    caidiráil le duine éigin mar gheall air. Ach má tá dúil agat sinn araon do
                    choimeád rúin air, táim-se lán- tsásta.”</p>
                <p>D'imthigh an Fear Dubh suas agus chrom sé síos i n-aice <pb n="23"/> na
                    cathaoireach, agus le h-órdóig a láimhe deise dhéin sé fáinne ar an dtalamh 'na
                    tímpal, agus thug Séadna fé ndeara gur eirigh, as an áit 'nar chimil an órdóg
                    do'n talamh, gal mar ghal teine, agus gur dhéin an órdóg rian ar an dtalamh mar
                    dhéanfadh bior dearg iarainn.</p>
                <p>Ansan d'fheuch Séadna uaidh ar an gcrann ubhall agus sgannradh air le h-eagla go
                    mb'fhéidir go bhfeicfeadh sé garsún ceangailte thuas ann. Chuaidh sé amach, agus
                    an Fear Dubh le n-a chois. Ní fheacaidh Séadna aon duine sa chrann, ach chonaic
                    sé mar bhéadh eun ar an ngéig ab aoirde. Bhí an t-eun ag crothadh a sgiathán fé
                    mar a bhéadh sé ag casadh le h-eiríghe de'n chrann agus ná féadfadh sé é.
                    Thánadar i n-aice an chrainn. D'fheuch Séadna ar an bhFear nDubh. Bhí an Fear
                    Dubh ag feuchaint suas ar an eun.</p>
                <p>“Tá sé ceangailte sa chrann, a dhuin' uasail,” arsa Séadna.</p>
                <p>Níor labhair an Fear Dubh. Chuaidh sé anonn chun an chrainn agus chrom sé síos
                    agus chuir sé órdóg a láimhe deise ar an dtalamh ag bun an chrainn. Ansan do
                    tharaing sé an órdóg fan an tailimh mór-thímpal an chrainn. Chonaic Séadna gal
                    deataigh ag teacht as an dtalamh sa n-áit 'nar bhain an órdóg leis. D'fhan
                    fáinne ruadh ar an bhfeur ag bun an chrainn i ndiaigh na h-órdóige, fé mar
                    fhanfadh dá mba iaran dearg a taraiceófaí air. D'eirigh an Fear Dubh 'na
                    sheasamh nuair a bhí an méid sin déanta aige. D'fheuch Séadna suas ar bhara an
                    chrainn. Bhí an t-eun imthighthe. Bhí iongnadh ar Shéadna nár airigh sé ag
                    imtheacht é. Níor airigh sé aon fhothram sgiathán, ach bhí an t-eun
                    imthighthe.</p>
                <p>Chuadar isteach airís ansan. Dhéin an Fear Dubh suas ar an mealbhóig agus dhéin
                    sé fáinne 'na tímpal ar an bhfalla, agus tháinig an gal céadna as an bhfalla,
                    agus <pb n="24"/> d'fhan an rian céadna 'na dhiaigh air. An fhaid a bhí sé ar a
                    chromadh thug Séadna feuchaint ghéar ar an eirball, mar bhí comhthrom aige.
                    Chonaic sé amuich 'na bhárr ionga mhór fhada cham théagartha, agus bior nímhe
                    uirthi, agus í 'ghá síor-chasadh féin anonn 's anall, anonn 's anall, mar bhéadh
                    bárr eirbaill cait agus é ag faire ar luich.</p>
                <p>“Dar fiadh! a bhioránaigh,” arsa Séadna 'na aigne féin, “má bhíon tochas ort, ní
                    bhéidh díth ingne ort!”</p>
                <p>Chómh maith agus dá labharfadh Séadna, thóg an Fear Dubh a cheann agus d'fheuch
                    sé air.</p>
                <p>“Seachain an ionga san,” ar seisean, “le h-eagla go mbainfeadh sí an tochas
                    díot-sa agus go gcuirfeadh sí teinneas i n-inead an tochais ort. Imthigh suas
                    anois agus aistirigh an chathaoir.”</p>
                <p>D'imthigh Séadna suas agus isé a bhí go creathánach. Chuir sé lámh go
                    h-aicillídhe uirthi, agus má chuir, siúd leis í chómh h-éasga agus bhog sí riamh
                    leis. Chuir sé lámh ar an mealbhóig, agus ní túisge a chuir 'ná choruigh sí
                    anonn 's anall fan an fhalla. D'fheuch sé ar an bhFear nDubh.</p>
                <p>“Ó! a dhuin' uasail,” ar seisean, “táim ana bhuídheach díot! Ó! Ó! Ó! go
                    mbuaidhidh Dia go h-árd leat, agus a Mháthair bheannuighthe!”</p>
                <p>Oidhe! a dhaoine mh'áran agus mh' anama! Chómh luath agus tháinig an focal san as
                    béal Shéadna, d'athruigh an Fear Dubh. Thóg sé suas a dhá láimh chómh h-árd leis
                    na h-adharcaibh. Tháinig lasair ghorm as a shúilibh. Do rinnc an chrúb. D'eirigh
                    an t-eirball, do shín an ionga, agus chuir sé an bhúirth as mar chuirfeadh
                    leómhan buile. Do thosnuigh an bhúirth sin le dranntughadh agus do bhorr agus do
                    neartuigh air gur chrith an t-úrlár, gur chrith an tigh, gur chrith an sliabh
                    mór-thímpal. Nuair a chonaic Séadna an t-athrughadh agus nuair airigh sé fuaim
                    agus <pb n="25"/> neart na búirthe sin ag borradh agus ag árdughadh, do dhéin an
                    tigh bullabáisín 'na thímpal, tháinig sgamal os cómhair a shúl agus do thuit sé
                    'na chnaipe ar an úrlár gan aithne gan úrlabhra.</p>
                <p>Síle. — Ó! a Pheig! Chím é, chím é! Ó! Ó! Ó!</p>
                <p>Peig. — Éist! Éist! a Shíle, a laogh. Cad a chíon tú?</p>
                <p>Síle. — Ó! Fear na n-adharc, fear na n-adharc. Cad a dhéanfad! Cad a dhéanfad!
                    Ó!</p>
                <p>Cáit — Aireóchaid na cómharsain í. Éist, a Shíle, mo ghrádh í sin!</p>
                <p>Gobnait. — Tá do mháthair ag gabháil aníos an pháirc, a Pheig.</p>
                <p>Peig. — Tar i leith, a Shíle, agus suidh anso am' ucht.</p>
                <p>Síle. — Ó! Ó! Cad a dhéanfad! Cad a dhéanfad Ó! Ó!</p>
                <p>Máire (máthair Pheig agus Shíle). — Cad é seo ar siúbhal anso agaibh? Cad a chuir
                    ag gol tú, a Shíle, a laogh?</p>
                <p>Síle. — Maise, ní fheadar, a mham. Is amhlaidh a tháinig sgannradh orm, agus
                    cheapas go bhfeaca fear na n-adharc.</p>
                <p>Máire. — Fear na n-adharc! Airiú, cia h-é sin?</p>
                <p>Síle. — Fear an eirbaill, a mheasas a rádh.</p>
                <p>Máire. — Fear an eirbaill!</p>
                <p>Síle. — Fear an eirbaill agus na h-iongan ann.</p>
                <p>Máire. — Mhaise, go deimhin féin, a Pheig, is mór an náire dhuit é. Tá aos óg an
                    bhaile loitithe agat. Ní fheadar an tsaoghal conus bhailighis a bhfuil de
                    ráiméisibh agat istigh ad' cheann, ná conus choimeádan tú cúntas ortha, agus gan
                    tú ach trí bliaghna déag chun na Bealtaine. Cad é an sgéal atá ar siúbhal anois,
                    a Shíle?</p>
                <pb n="26"/>
                <p> Síle. — Tá “Séadna,” a mham, ach is dóigh liom go bhfuil sé marbh.</p>
                <p>Máire. — Gabhaim-se orm ná fuil, agus ná béidh, ní fios cathain.</p>
                <p>Síle. — Dó' mhaise, fuair sé an t-anaithe. Dá mbéinn 'na chás bhíos chómh marbh
                    le h-Art.</p>
                <p>Máire. — Mheasas go raibh cúigear nó seisear agaibh ann. Cá bhfuil an chuid
                    eile?</p>
                <p>Peig. — Is dóigh liom, a mháthair, gur éaluigheadar uait.</p>
                <p>Máire. — Níor ghádh dhóibh sin. Eirigh, a Pheig, a ghamhain, agus faigh rud éigin
                    le n-ithe dhúinn. Go deimhin ní beag de sheó an sgeón a chuireabhúir sa leanbh
                    so. Feuch air sin mar osna a thagan aisti. Ní deirim 'ná go bhfuil sí 'na
                    codladh.</p>
                <p>Síle: — Ach! Ní'lim, a mham. Ní'l blúire codlata orm. Ní fiú biorán a's é. Níor
                    chuir aoinne sgeón ionam. Mé féin fé ndear é. Dá mb'áil liom gan bheith ag
                    cuimhneamh air chómh géar agus bhíos ní fheicfinn é. Ní chuimhneóchad a thuille
                    air, an bitheamhnach. Ní fheadar an tsaoghal, a Pheig, cad a chuir fhiachaibh
                    air a leithéid de bhúirth do chur as.</p>
                <p>Peig. — Tá do chuid ollamh anois, a mháthair. Tar i leith chúgam-sa, a Shíle,
                    agus leig dod' mháthair a cuid bídh a chaitheamh. Siné!</p>
                <pb n="27"/>
            </div>
            <div type="chapter">
                <head>Caibidiol a ceathair.</head>
                <p>Gobnait. — Airiú, a Shíle, cá bhfuil Peig?</p>
                <p>Síle. — Chuaidh sí anonn go tigh Liaim uí Bhuachalla. Ní shásóchadh an saoghal
                    Cáit gan í dhul anonn go bhfeicfeadh sí Éamonn óg. Táimíd bodhar aici féin agus
                    ag Éamonn óg. Dá mbeidhfeá ag caint léi ní fhéadfadh sí dhá fhocal a labhairt
                    gan Éamonn óg thoir thiar thall aici. D'áiteóchadh sí ort go dtugan sé fé ndeara
                    í féin seachas aoinne eile, cheana féin, agus gan é ach seachtmhain! An oídhche
                    fé dheire, sul ar thánaís, dubhairt sí le Peig gur bh'í féin a mháthair, agus
                    ansan gur bh'í féin do bhaist é, agus fé dheire dúbhairt sí go raibh eagla
                    uirthi go n-íosfadh sí é!</p>
                <p>Gobnait. — Ambasa, a Shíle, is cuimhin liom an focal go dian mhaith: Bhíos
                    díreach ag teacht isteach an dorus nuair airigheas é, agus bhí iongnadh mo
                    chroídhe orm cia air go raibh an cion go léir aici. An dóigh leat an mbéidh Peig
                    abhfad?</p>
                <p>Síle. — Ní dóil. Tá tamall mór ó imthigheadar. Dúbhairt sí liom-sa aire mhaith a
                    thabhairt do'n teine, i dtreó go mbéadh sí ar lasadh go breagh rómhat-sa agus
                    roimh Nóra Bhán. Agus dúbhairt sí liom a rádh libh ná déanfadh sí aon ríghneas
                    ach chómh beag agus d'fhéadfadh sí é.</p>
                <p>Gobnait. — 'Seadh! Sidí Nóra. Tá tosach agam ort, a Nóra.</p>
                <p>Nóra. — Mhaise, is cuma liom, a Ghobnait, nuair ná fuil an sgéal ar siúbhal.
                    Airiú, cá bhfuil Peig?</p>
                <pb n="28"/>
                <p> Gobnait: — Ní bhéidh aon chuid de'n sgéal anocht againn is baoghalach. Caithfead
                    féin sgéal a dh'innsint dóibh.</p>
                <p>Nóra. — Níor chás duit! Cá bhfuil Peig, a Shíle?</p>
                <p>Peig. — Tá sí anso, a Nóra, a ghrádh dhil. (Tagaid Peig agus Cáit isteach.)</p>
                <p>Nóra (le Gobnait). — Dhé mhaise, sgeimhle ort, a thoice! — Conus tá Éamonn óg, a
                    Cháit?</p>
                <p>Gobnait. — 'S dócha go bhfuil sé ithte um an dtaca so aici.</p>
                <p>Cáit. — Ochón! Oidhé! Is gearr ná féadfaidh aoinne dul uaithi-seo, tá sí ag
                    iompáil amach chómh deisbhéalach!</p>
                <p>Gobnait. — Ó, is fíor dhuit, a Cháit. Níor chuimhnigheas riamh orm fhéin. Andaigh
                    ar neóin, ní h-iongnadh go mbéadh cion agat air agus gur tú féin a mháthair.
                    (Sgeartaid uile ar gháirídhibh.)</p>
                <p>Cáit. — Mhaise, le h-anaman do mharbh, a Pheig, sgaoil chúgainn do sgéal,
                    feuchaint an gcuirfeadh sé stop leó san.</p>
                <p>Gobnait. — Déin, a Pheig, agus bain an chluas díom má bhíon gíocs ná míocs as
                    aoinne againn.</p>
                <p>Peig. — Cá bhfuil Síle? Cheapas go raibh sí ansan anois beag.</p>
                <p>Cáit: — Sidí anso ar an dtaobh thiar díom-sa í, a ceann fém' fhalaing, mar bhéadh
                    eun beag ag dul fé chirc.</p>
                <p>Peig. — Airiú, a Shíle, a chuid, cad tá ort anois?</p>
                <p>Síle. — Ach! Ní'l giob, a Pheig, ach ní foláir dom mo cheann a chlúdach go fóil
                    le h-eagla go gcuirfeadh fear na n-adharc búirth eile as, agus go bhfeicfinn
                    airís é.</p>
                <p>Peig: — Ní baoghal duit.</p>
                <pb n="29"/>
                <p> Nuair a tháinig Séadna chuige fein agus d'fheuch sé 'na thímpal bhí fear na
                    n-adharc imthighthe.</p>
                <p>Síle. — Imtheacht gan teacht air, an cladhaire!</p>
                <p>Peig. — Is dócha nár chuid ba lúgha 'ná a fhonn a bhí ar Shéadna an rud ceudna do
                    rádh leis, nuair a tháinig sé chuige féin agus fuair sé é féin 'na aonar. Bhí
                    allus an bháis air agus sgáird 'na dhá shúil, ach 'na thaobh san, pé rud
                    adúbhairt sé, isé ceud rud a dhéin sé 'ná a lámh a chur 'na phóca feuchaint an
                    raibh an sparán aige, agus ambasa bhí. Bhí sé ansúd sa phóca cheudna 'nar chuir
                    sé é, agus isé a bhí go breagh teann agus go breagh trom.</p>
                <p>Chuir sé lámh i bpóca eile leis, agus má dhéin, fuair sé an dá cheud púnt a
                    tugadh dó thar cheann an dá sgilling.</p>
                <p>“Dá mb'áil liom sgaoileadh leis an uair úd,” ar seisean leis féin, “bhéadh trí
                    cheud agam; ach ní dhéanan san deifirigheacht ar bith, mar d'airigheas 'ghá rádh
                    é go leanfadh an sparán teann, d'aimhdheóin a mbainfí as.”</p>
                <p>Chuir sé an t-airgead 'na phóca airís, agus chuir sé chuige an sparán go cruinn
                    agus go h-aireach sa phóca a bhí ar an dtaobh istigh d'á bhest. D'eirigh sé 'na
                    sheasamh ansan agus chroth sé é féin, agus geallaim dhuit gur ró ghearr a lean
                    cuimhne an sgannradh dhe.</p>
                <p>“'Seadh!” ar seisean. “Ní mór dom capall a cheannach agus gan bheith am'
                    mharbhadh féin ag dul go dtí an t-Aifrean am' chuis gach Domhnach agus lá
                    saoire. Agus ní mór dom bó a cheannach agus gan bheith ag brath ar cheann do na
                    h-ubhlaibh beaga san chun an tarta do bhaint díom. Agus go deimhin is dócha go
                    gcaithfead pósadh, mar conus fhéadfainn féin an bhó do chrúth? Ach pé rud a
                    dhéanfad, ní mór dom rud éigin d'ithe láithreach. Ní raibh a leithéid d'ocras
                    orm le bliaghain!”</p>
                <pb n="30"/>
                <p> D'fheuch sé suas ar an mealbhóig agus ar an gcathaoir, agus ambasa bhí sórt
                    sgáth' air dul 'na ngoire. Do iniúch sé ar an dtalamh go cruinn mór-thímpal na
                    cathaoireach, agus má dhéin, do chonaic sé ansúd go gléineach rian na h-órdóige.
                    Cheap sé go raibh baluith dóighte fós féin uaidh. Chuir sé bárr a mhéire ar an
                    gcathaoir. Ní túisge chuir 'ná bhog sí leis go h-éasga. Chuir san misneach air
                    agus shuidh sé inti. Bhog sé anonn 's anall í; bhog sí leis go breagh. Bhí a
                    aigne sásta. Chuir sé lámh sa mhealbhóig agus chrom sé ar a ghreim beag mine do
                    chogaint mar ba ghnáth. Chómh luath agus bhí tart air, do chuaidh sé amach agus
                    thug sé leis isteach cúpla ceann dos na h-ubhlaibh agus d'ith sé iad.</p>
                <p>Ar maidin lar na mháireach do ghluais sé go moch ag dul ar an aonach go
                    gceannóchadh sé capall agus bó bhainne.</p>
                <p>Ba ghearr gur bhuaileadar na cómharsain uime.</p>
                <p>“Airiú, a Shéadna, cad d'imthigh um thráthnóna inde ort?” arsa duine aca.
                    “Cheapamair go léir gur b'amhlaidh a thuit caor ar do thigh agus go rabhais
                    loisgithe ad' bheathaidh. Níor airigheas riamh a leithéid de thóirthnigh.”</p>
                <p>“Tá an éagcóir agat,” arsa duine eile. “Níor thóirthneach é ach búirtheach mar
                    ghéimreach thairbh.”</p>
                <p>“Éist do bheul,” arsa 'n trímhadh duine. “Cá bhfuil an tarbh d'fhéadfadh an
                    bhúirth úd do chur as?”</p>
                <p>“Do bhíos-sa,” arsa 'n ceathramhadh duine, “am' shuidhe i mullach Caraige an
                    Eidhneáin agus bhí radharc agam ar an dtigh, agus nuair airigheas an fothrom go
                    léir d'fheuchas anonn agus chonac mar bhéadh fiolar agus grathain chíor-dhubh
                    phriachán ag eirighe i n-áirde sa spéir, agus bhí iongnadh orm a rádh go
                    bhféadfaidís a leithéid d'fhothrom a dhéanamh.”</p>
                <pb n="31"/>
                <p> Thiomáineadar leó ar an gcuma san, ag caint agus ag áiteamh agus ag cur thré
                    chéile, agus níor labhair Séadna focal: Choimeádadar an chaint chúca féin, agus
                    níor mhór leis dóibh é. Ní raibh dúil ar bith aige i gcaint, le h-eagla go
                    sleamhnóchadh aon fhocal uaidh do osglóchadh a aigne. D'á éaghmuis sin agus
                    uile, bhí fáth machtnaimh aige a choimeád ar siúbhal é. Bhí sé ag cuimhneamh ar
                    an gcapall agus ar an mboin agus ar cad a déarfaidís na cómharsain uile nuair a
                    chífidís ar marcaigheacht é. D'fhiarfhóchaidís cá bhfuair sé an t-airgead. Cad é
                    an leath-sgeul a bhéadh aige le tabhairt uaidh?</p>
                <p>Nuair a shroiseadar páirc an aonaigh agus chonaic Séadna na capaill go léir, do
                    tháinig mearbhall air, agus ní fheidir sé cad ba mhaith dhó a dhéanamh. Bhí
                    capaill mhóra ann agus capaill bheaga, seana chapaill agus capaill óga, capaill
                    dhubha agus capaill bhána, capaill ghlasa agus capaill bhreaca, capaill ag
                    siosaraigh agus capaill ag léimrigh, capaill a bhí go deagh-chroicinn groidhe
                    cumasach agus braimíní gránda giobalacha. Eatortha uile go léir, bhí sé ag teip
                    air glan a aigne do shocarughadh ar an gceann a thaithneóchadh leis.</p>
                <p>Fé dheire, do leig sé a shúil ar chapall dheas chíor-dhubh a bhí go fuinte
                    fáisgithe ag falaracht ar fuid na páirce agus marcach éadtrom lúthmhar ar a
                    mhuin. Dhruid Séadna suas, agus do bhagair sé ar an marcach. Sul a raibh uain ag
                    an marcach é thabhairt fé ndeara, do ghluaiseadar triúr marcach eile thairis
                    amach, agus ghluaiseadar a gceathrar an pháirc siar ar a léim-lúth. Bhí claidhe
                    dúbalta idir iad agus an pháirc amuich, agus d'imthigheadar a gceathrar go
                    h-éasga éadtrom seólta de dhruim an chlaidhe sin, gan bárr coise tosaigh ná
                    deirigh do chur ann. Siúd ar aghaidh iad lom díreach agus gan órlach sa mbreis
                    ag aoinne acu ar a chéile. Siúd <pb n="32"/> ar aghaidh iad, ucht agus cúm seang
                    gach capaill ag cimilt nach mór do'n bhfeur glas a bhí ar an bpáirc, ceann gach
                    capaill sínte go h-iomlán, ceann gach marcaigh cromtha anuas agus iad ag
                    gluaiseacht mar ghluaiseóchadh sídhe gaoithe.</p>
                <p>Ní raibh duine, óg ná aosda, ar an aonach ná raibh 'na choilg-sheasamh ag faire
                    ortha ach amháin fear na méaracán. Nuair a bhíodar ag déanamh ar an darna
                    claidhe, thug gach aoinne fé ndeara go raibh an capall dubh buille beag ar
                    tosach. Nuair a bhíodar ag glanadh an chlaidhe, do ghluais an capall dubh agus
                    an capall ba ghiorra dhó d'á dhruim, mar ghluaiseóchadh an priachán, gan baint
                    leis. Do chuir an dá cheann eile na cosa ann. D'imthigh an fód ó chosaibh an
                    chapaill ba shia amach, agus thuit sé féin agus a mharcach ar an dtaobh eile
                    'chlaidhe.</p>
                <p>“Ó!! Tá sé marbh!” do liúghadar na daoine go léir. Ní raibh an liúgh as a mbeul
                    nuair a bhí sé thuas airís, ach má 'seadh bhí a chapall bacach agus b'éigean dó
                    filleadh.</p>
                <p>Siúd ar aghaidh an triúr agus an t-aonach ag faire ortha, na daoine chómh ciúin
                    sin gur airigh Séadna go soiléir na buillí fuinte ceólmhara tómhaiste cruadha a
                    bhuaileadh cosa na gcapall san ar fhód na páirce, díreach mar bhéadh rinnceóir
                    ag rinnce ar chlár.</p>
                <p>Thug Séadna fé ndeara um an dtaca so go raibh an capall dubh go maith ar tosach,
                    agus é ag déanamh, ceann ar aghaidh, ar bhata a bhí 'na sheasamh 'sa pháirc agus
                    éadach éigin dearg 'na bhárr. Siúd tímpal an bhata san é. Siúd 'na dhiaigh an
                    tarna capall. Siúd 'na dhiaigh sin an trímhadh capall. Siúd ar aghaidh i ndiaigh
                    a chéile iad, i leith na láimhe clé, soir ó thuaidh, an capall dubh ar tosach,
                    agus é ag bogadh uatha. Do ghéaruigh an capall deirig <pb n="33"/> agus bhí sé
                    ag breith suas ar an darna capall. Do ghéaruigh san, agus bhíodar araon ag
                    breith suas ar an gcapall ndubh. Ansan do chonaic Séadna agus as t-aonach an
                    radharc. Do shearg an capall dubh san é féin, do bhog an marcach an tsrian
                    chuige, agus siúd amach é mar ghluaiseóchadh cú agus gur dhóigh leat ná raibh
                    cos leis ag baint le talamh, ach é ag imtheacht i n-aice an tailimh mar bhéadh
                    seabhac.</p>
                <p>Le n-a linn sin d'eirigh liúgh fhiaigh ó'n áit thoir thuaidh go raibh na capaill
                    ag déanamh air. Do tógadh an liúgh mór-thímpal an aonaigh. B'éigean do Shéadna a
                    mhéarana do chur 'na chluasaibh nó go sgoiltfí a cheann. Bhí gach aoinne ag
                    ruith agus gach aoinne ag liúirigh. Do rith Séadna agus do liúigh sé leó agus ní
                    raibh a fhios aige cad ar a shon.</p>
                <p>Nuair a stad an ruith agus an liúireach, do chonaic Séadna ar a aghaidh amach
                    seisear nó móir-sheisear daoine uaisle agus ceann feóla agus bolg mór agus
                    culaith éadaigh uasail ar gach aoinne acu, agus iad ag caint le n-a chéile agus
                    ag feuchaint ar an gcapall ndubh.</p>
                <p>“An mór ar a ndíolfá é?” arsa duine acu leis an marcach.</p>
                <p>“Ar mhíle púnt,” arsa 'n marcach.</p>
                <p>Nuair airigh Séadna an focal san, d'iompuigh sé ar a sháil, a' rádh 'na aigne
                    féin, “Ní bhéadh aon ghnó agam dé. Do mharbhóchadh sé mé.”</p>
                <p>Cia bhéadh ar an dtaobh thiar de ach fear na méaracán!</p>
                <p>“Mharbhóchadh sé thú, an eadh?” arsa fear na méaracán.</p>
                <p>“Aidhé mhaise, greadadh chúgat! a ghréasaidhe bhig bhuídhe na mealbhóige, de
                    shíol taoíbhíní ruadh agus meanuithí ramhar agus bréan-bhróg, murab ort atá an
                    t-eirighe i n-áirde, ag teacht anso chun capaill a cheannach agus gan phingin
                    ad' phóca!”</p>
                <pb n="34"/>
                <p> Nuair airigh Séadna an méid sin do dhruid sé i leath taoibh. Do shleamhnuigh sé
                    lámh leis síos 'na phóca. Ambasa bhí sé folamh! Chuarduigh sé póca eile — folamh
                    chómh maith! Chuir sé lámh isteach 'na bhrollach, ag lorg an sparáin. Ní raibh a
                    thuairisg ann. Thug sé strac-fheuchaint ar fhear na méaracán. Bhí sé sin i
                    bhfeighil a ghnótha féin, gan aon tsuím aige i Séadna ach chómh beag agus ná
                    feicfeadh sé riamh é.</p>
                <p>“Seadh!” arsa Séadna leis féin, “tá deire leis an mustar. Is usaide é ó baineadh
                    an easgaine de'n mhealbhóig agus de'n chathaoir agus de'n chrann. Ní dócha gur
                    bh'fhéidir í bheith curtha suas airís. Pé i n-Éirinn é, ní'l agam le déanamh
                    anois ach dul agus feuchaint an bhféadfainn raint leathair a cheannach, agus dul
                    agus claoidh leis an ngnó is fearr atá ar eólas agam. Má's bréan-bhróga iad ní
                    bhfaighid na daoine a chaithean iad aon locht ortha. Is mairg ná bíon sásta le
                    n-a chuid féin, d'á luíghead é. Dá mbéadh mo thrí sgillinge agam anois do
                    dhéanfaidís mo ghnó chómh maith leis na ceudtaibh go léir. Ach tá go maith. Ní
                    fearr bheith ag caint air mar sgeul. Raghad ag triall ar Dhiarmuid Liath agus
                    b'fhéidir go dtabharfadh sé raint leathair ar cáirde dhom chun go dtiocfadh
                    airgead na mbróg isteach. Thug sé cáirde cheana dhom, agus dhíolas é go cruinn
                    agus go macánta.”</p>
                <p>Um an dtaca go raibh an méid sin machtnaighthe aige, bhí sé ag déanamh, ceann ar
                    aghaidh, ar dhorus Dhiarmuda. Bhí Diarmuid féin 'na sheasamh 'dir dhá lígh an
                    doruis.</p>
                <p>“Airiú, a Shéadna, an tú san?” arsa Diarmuid.</p>
                <p>“Is mé cheana,” arsa Séadna. “An bhfuilir go láidir, a Dhiarmuid?”</p>
                <p>“Tá an tsláinte againn, moladh le Dia dh'á chionn! Ach cad é seo d'imthigh ort-sa
                    le déanaighe? Táir i <pb n="35"/> mbeul gach aoinne, agus ní mar a chéile aon dá
                    sgeul ná aon dá thuairisg ort. Deir duine go bhfeacais sprid. Deir duine eile
                    gur thuit an tigh ort. Deir duine eile gur mhairbh splannc tú. Deir an
                    ceathramhadh duine go bhfuarais airgead ag dul amú'. Agus mar sin dóibh, gach
                    aoinne agus a shocarughadh féin aige ort. Cad a dhéinis? Nó cad tá ar siúbhal
                    agat? Nó cad fé ndear an obair seo go léir?”</p>
                <p>“Ní fheadar an tsaoghal, a Dhiarmuid. Ach dar liom-sa tá aon nídh amháin soiléir
                    go leór. Is é sin ná fuaras airgead ag dul amú'. Is dócha dá bhfuighinn ná béinn
                    ag teacht anso anois ag brath air go bhfuighinn raint leathair uait-se ar cáirde
                    mar a fuaras cheana.”</p>
                <p>“Mhaise, andaigh féin gheóbhair agus fáilte. An mór atá uait?”</p>
                <p>“Dá mbéadh oiread agam agus dhéanfadh bróga do bheirt níor bheag liom é an turus
                    so, agus nuair bhéidís sin díolta agus an t-airgead agam, dhíolfainn tusa agus
                    thógfainn tuille.”</p>
                <p>“Tá sé chómh maith agat an tuille do bhreith leat anois d'aon iaracht. Beir leat
                    luach púint.”</p>
                <pb n="36"/>
            </div>
            <div type="chapter">
                <head>Caibidiol a Cúig</head>
                <p>Gobnait. — Feuch nach amhlaidh do dhéin licíní slinne de'n airgead mar a dhéin
                    d'airgead Mhichíl Réamoinn.</p>
                <p>Peig. — Ní h-é sin adúbhraís cheana, a Ghobnait, ach gur dhéin Micheál airgead
                    des na licíníbh slinne.</p>
                <p>Gobnait. — 'Sdó, do dhéin, leis, ach má 'seadh do dhéin licíní slinne de'n
                    airgead airís.</p>
                <p>Nóra. — 'Gcloistí! Nach cuimhin le n-ár gcluasaibh tú 'ghá rádh linn go dtug sé
                    an t-airgead isteach chun na mná, agus gur fheuch sí air agus gur cheap sí gur
                    bh'airgead dleaghthach é, agus d'á chómhartha san féin go dtug sí dhó an
                    hata?</p>
                <p>Gobnait. — 'Sdó, do cheap, leis, agus do thug. Ach is 'na dhiaigh sin do dhéin
                    licíní slinne airís de'n airgead.</p>
                <p>Nóra. — Agus conus fhéadfadh licíní slinne dhéanamh airís dé, mura mbainfeadh
                    Micheál féin an diab- laidheacht dé?</p>
                <p>Cáit. — Agus cá bhfios ná gur bhain?</p>
                <p>Nóra. — Dúbhairt sí gur imthigh sé air abhaile nuair a fuair sé an hata.</p>
                <p>Gobnait. — Má 'seadh, bhí sé i Sráid an Mhuilinn airís seachtmhain 'na dhiaigh
                    sin, é féin agus Tadhg na n-Ubh, agus chuadar isteach sa tigh cheudna agus do
                    ghlaoidh Micheál ar an mnaoi i leath-taoibh. “Tá a dó agus dá thistiún agat
                    orm,” ar seisean. “Seo dhuit é.” “Ní'l aon dó agus dá thistiún agam-sa ort,” ar
                    sise. “Tá, go macánta,” ar seisean. “Seo dhuit é.” “Sdó, deirim-se ná fuil,” ar
                    sise. “Nách cuimhin leat,” ar sise, “go rabhas ag <pb n="37"/> coimeád do hata,
                    agus gur sholáthruighis an t- airgead i mball éigin agus go dtugais dom é?” “Cad
                    do dhéinis leis?” arsa Micheál. “Níor dhéineas aon rud leis,” ar sise. “Tá sé
                    anso sa bhosca fós agam.” “Ba mhaith liom é fheiscint,” arsa Micheál. “Tá sé
                    ansúd,” ar sise, “sgilling agus dá réal agus dá thistiún. Tar i leith,” ar sise,
                    “go bhfeicir féin airís iad.” Do chuadar anonn go dtí an bosca agus d'osgail sí
                    é, agus nuair fheuch sí isteach ann agus chonaic sí na licíní slinne, d'iompuigh
                    sí ar Mhicheál agus d'fheuch sí air mar fheuchfadh sí ar mhadra uilc. “Seo,”
                    arsa Micheál, ag síneadh an airgid chúici. “Coimeád é!” ar sise. “Agus fág mo
                    thigh! Tá an mac mallachtain ann, agus ionat-sa chómh maith! Sgrios!”
                    Geallaim-se dhuit gur imthigh an bheirt agus dithneas ortha.</p>
                <p>Síle. — Ní fheadar cad a dhéin sí leis na cúig licíníbh?</p>
                <p>Gobnait. — Ní fheadar, a Shíle. Ach 'sé mo thuairim go bhfuaradar an taobh amuich
                    de dhorus chómh luath leis an mbeirt.</p>
                <p>Síle. — Ní leigfeadh eagla dhom mo lámh a chur ortha.</p>
                <p>Cáit. — D'airigheas-sa gur dhéin sé gabhar de Thadhg na n-Ubh.</p>
                <p>Gobnait. — Níor dhéin, ach is amhlaidh a chuir sé an sguab ag gabháil air. Chuir
                    sé fhiachaibh ar an sguaib Tadhg a chur amach as an dtigh.</p>
                <p>Nóra. — Airiú, conus, a Ghobnait?</p>
                <p>Gobnait. — Is amhlaidh a bhíodar go léir, lán an bhaill acu, bailighthe thiar ag
                    tigh Thaidhg na n-Ubh, agus iad ag imirt cártaí, agus d'eirigh achran éigin
                    eatortha, i dtreó go ndúbhairt Micheál le Tadhg, “Mura n-éistir do bhéal,” ar
                    seisean, “déanfad gabhar <pb n="38"/> díot.” “Ní fhéadfá é,” arsa Tadhg.
                    “D'fhéad- fainn,” arsa Micheál. “Ná déin aon dá chuid ded' dhícheal,” arsa
                    Tadhg. “An mar sin é?” arsa Micheál. “Is mar sin,” arsa Tadhg. “Feiceam anois
                    cad fhéadfair a dhéanamh.” Tharaing Micheál leabhrín beag dubh amach as a phóca,
                    agus bhí fabharaí dearga ar na billeógaibh aige, agus chrom sé ar é léigheadh. I
                    gceann tamaill do stad sé, agus d'fheuch sé ar Thadhg. “Ní'l ach aon
                    chontabhairt amháin sa sgeul, a Thaidhg,” ar seisean. “Dá n- aistireóchadh an
                    ghaoth agus tú ad' ghabhar, ní fheud- fainn tú chasadh thar n-ais.” “Aidhe, agus
                    a bhitheamhnaigh na croiche duibhe, cad 'na thaobh nár innsis é sin ar dtúis
                    dom?” “Táim 'ghá innsint anois duit, agus ní'l agat ach a rádh liom stad i
                    n-am.” “Stad, má 'seadh!” arsa Tadhg. “Ní chreidfinn ó'n saoghal go bhféadfá é
                    dhéanamh, ach mar sin féin ní misde liom leigint duit bheith ag imirt do chuid
                    cleas ar dhuine éigin eile.” “Bíodh geall,” arsa Micheál, “go gcuirfidh an sguab
                    an dorus amach tú má deirim-se léi é dhéanamh.” D'fheuch Tadhg ar an sguaib. Bhí
                    sí 'na seasamh i n-aice an doruis. Sguab bhreagh nua throm do b eadh í.
                    Gháireadar an chuideachta nuair airigheadar an focal. “Ní chuirfeá féin amach
                    mé,” arsa Tadhg, “agus is deacair a rádh go gcuirfeá fhiachaibh ar an sguaib rud
                    a dhéanamh ná féadfá féin a dhéanamh.” “Ní chuirfinn féin amach tú,” arsa
                    Micheál: “Agus dá mbéadh bata maith agat ní'l aon cheathrar anso do chuirfeadh
                    amach tú.” (Bhí ainim Thaidhg i n-áirde le méid a nirt ó'n lá úd a ghabh sé ar
                    an móir- sheisear a lean ó Sráid an Mhuilinn é chun a mharbhtha.) “Ach
                    cuirfead-sa geall leat anois go gcuirfidh an <pb n="39"/> sguab san thíos amach
                    tú.” D'aimsigh Tadhg a bhata, agus do labhair Micheál leis an sguaib. Sheasaimh
                    Tadhg i lár an tíghe. D'eirigh an sguab agus thug sí iaracht ar é bhualadh idir
                    an dá shúil. Bhí an bata go maith agus an chuisle láidir, agus ambasa chosain
                    Tadhg a cheann agus a cheannacha, ach do bhuail sí ins na cosaibh é, agus do
                    bhuail sí ins na loirgnibh é, agus do bhuail sí ins na glúinibh é, agus do
                    bhuail sí ins na ceathramhnaibh é, agus ins a' drom, agus ins na
                    h-asnaidheachaibh, i dtreó ná feidir sé ar ball cad a bhí ag imtheacht air. Fé
                    dheire do liúigh sé an dorus d'osgailt dó, agus geallaim dhuit gurabh é b'fhada
                    leis go raibh sé amuich.</p>
                <p>Síle. — Bhí an lámh a bhí sa sguaib ró láidir dó!</p>
                <p>Cáit. — Is mór an iongnadh san go deimhin! B'fhéidir dá bhfaigheadh Tadhg radharc
                    ar an t-é go raibh a lámh inti, ná raghadh an sgéal chómh saor leis agus
                    chuaidh. Agus feuch i leith orm, a Ghobnait. Conus fhéadfadh licíní slinne
                    dhéanamh d'airgead Shéadna, agus nach de licíníbh slinne a déineadh é?</p>
                <p>Gobnait. — Cá bhfios duit, a Cháit, cad de gur dhéin fear na n-adharc é? Dar
                    ndóich, tá a fhios ag an saoghal nach go macánta ná go dleaghthach a fuair sé
                    é.</p>
                <p>Peig. — Pé cuma 'na bhfuair sé é, níor dhéin aon licíní slinne dhe, nó má dhéin,
                    níor fhanadar i bpócaíbh Shéadna. Bhíodar san folamh go leór aige nuair a bhí sé
                    ag fághail an leathair ó Dhiarmuid Liath. Fuair sé an leathar agus an chéir agus
                    an snáth, agus tug sé aghaidh ar an mbaile, agus geallaim dhuit go raibh an
                    mhórdháil bainte dhe glan.</p>
                <p>Nuair a tháinig sé abhaile, agus é go tuirseach tnáithte troma-chroídheach, agus
                    nuair a chonaic séan chathaoir agus <pb n="40"/> an mhealbhóg agus an crann
                    ubhall, agus chuimhnigh sé ar na trí guidheanaibh breaghtha do loiteadh, tháinig
                    seirbhthean agus canncar agus buaidhreamh aigne air, i dtreó nár fhéad sé greim
                    mine ná ubhall do bhlaiseadh. Chaith sé é féin sa chathaoir, mar bhí an tuirse
                    air, agus ba ghearr gur thuit a chodla air.</p>
                <p>Thug an fear bocht an oídhche ar an áit sin. Nuair dh'osgail sé a shúile bhí an
                    lá díreach ag eirighe. Bhí an fuacht tar éis dul nach mór tré n-a chroídhe. Bhí
                    sé tamall beag 'na dhúiseacht, sul ar chuimhnigh sé ar an sparán agus ar an
                    bhFear nDubh, agus ar iomláine eachtra an lae roimhe sin. Ní túisge choruigh sé
                    é féin 'ná mhothuigh sé an t-ualach i bpóca na bheiste. Chuir sé a lámh isteach.
                    Cad a bhéadh ann ach an sparán!</p>
                <p>“Mhaise, an bhfeacaidh aon Chríosdaidhe riamh a leithéid sin d'obair?” ar
                    seisean, agus tharaing sé amach é. Chuir sé a lámh i bpóca a bhríste. Bhí an dá
                    cheud púnt ann go lom slán!</p>
                <p>“Seadh!” ar seisean, “mura bhfuil buaidhte ag an méid sin gnótha ar a bhfeaca-sa
                    riamh de neithibh iongan- tacha! Ní fhéadfadh sé bheith agam a gan fhios dom!
                    Cuardach? Níor chuardach go dtí é! Aon nídh ach mo mhéireana a chur amach tré
                    chúinníbh na bpócaí! Cuardach? Is mé chuarduigh iad, má cuarduigheadh pócaí
                    riamh! Folamh? Bhíodar chómh folamh — chómh folamh agus bhíodar riamh, agus níor
                    bheag dóibh sin. Ní fhéadfaidís bheith níos folamha. Má 'seadh, cá raibh an
                    t-airgead an fhaid a bhíos ag cuardach? Cár imthigh sé? Cár fhan sé an fhaid a
                    bhí sé imthighthe? Cia thug thar n-ais é? Cad é an brígh atá leis an obair? Siní
                    an cheist. Siní an adhb. Cad é an tairbhe dhómh-sa sparán trom teann a bheith
                    agam am' póca agus dá cheud púnt airgid, agus ansan mé dhul ar an aonach agus
                    neart a bheith do gach <pb n="41"/> spreallairín fir méaracán mé cháineadh os
                    cómhair na gcómharsan, agus 'gréasaidhe beag buídhe' a thabhairt orm, agus
                    “taoibhíní ruadha” agus “meanuithí ramhra” agus “bréan-bhróga” a chasadh liom,
                    agus é fhógairt os cómhair an aonaigh ná raibh pingin am' póca? Má's ar a
                    mhargadh a mhairean gach aoinne, ní h-é margadh na leanbh is gnáth leó a
                    dhéanamh. Agus má 'sé sin margadh gur cuireadh brígh na mionn orm-sa mar gheall
                    air, is suarach le rádh é. “Béidh sé chómh teann an lá déanach agus tá sé anois”
                    — andaigh, ní h-iongnadh dhó san!”</p>
                <p>Chomáin sé leis ag caint leis féin ar an gcuma san go ceann abhfad. Fé dheire do
                    phreab sé 'na shuidhe.</p>
                <p>“Raghad anois láithreach,” ar seisean, “agus díolfad Diarmuid, agus tabharfad
                    tuille leathair abhaile liom.”</p>
                <p>Chomáin sé leis ceann ar aghaidh, agus níor stad cos leis go dtí go raibh sé ar
                    aghaidh tíghe Dhiarmuda amach.</p>
                <p>Bhí Diarmuid 'na sheasamh idir dhá lígh an doruis ar an gcuma gceudna 'na raibh
                    sé indé roimhe sin. Ba ghnáth leis a lán d'á aimsir a chaitheamh mar sin 'na
                    sheasamh sa dorus agus a ghuala leis an ursain, agus é ag feuchaint síos an
                    bóthar agus suas an bóthar, síos an bóthar agus suas an bóthar, gach re
                    dtamall.</p>
                <p>“Airiú, a Shéadna, cad d'imthigh ort?” arsa Diarmuid.</p>
                <p>“Andaigh, níor imthigh faic, a Dhiarmuid,” ar seisean, “ach do thánag chúgat-sa
                    led' chuid airgid. Seo dhuit é.” Agus do shín sé púnt chuige.</p>
                <p>“Ní raibh sé abhfad gan teacht isteach chúgat,” arsa Diarmuid, agus do thug sé
                    feuchaint ghreannmhar ar Shéadna, fé mar bhéadh amhras aige nár bh'as an gcéird
                    a fuair sé an t-airgead.</p>
                <p>Thuig Séadna an fheuchaint, agus dúbhairt sé, “Bhí sé <pb n="42"/> seo geallta
                    dhom roimis an aonach agus ní bhfuaras é go dtí indiú.”</p>
                <p>“Airiú,” arsa Diarmuid, “agus cad ba ghádh an dithneas go léir? Ná déanfadh sé an
                    gnó i gceann seachtmhaine nó coigthíghis? Táir chómh suaithte agus dá mba ná
                    leigfeá do thaobh ar aon leabaidh le trí oídhche. An rabhais amuich i n-aon
                    bhall aréir?”</p>
                <p>“Amuich i n-aon bhall aréir? Cá mbéinn amuich aréir, airiú? Ní rabhas go deimhin.
                    Ach nuair a chuadhas abhaile ó'n aonach, do shuídheas sa chathaoir agus do thuit
                    mo chodla orm, agus geallaim dhuit gur fhanas ansan go maidin indiú.”</p>
                <p>“Domhaise, is greannmhar san de! Agus feuch, nuair a bhís ag fágaint an tíghe seo
                    um thráthnóna indé ní raibh aon rian díghe ort, agus bhí sé 'na thráthnóna mhór
                    luath. Cár fhanais?”</p>
                <p>“Mhaise, beannacht Dé le h-anaman do mharbh, a Dhiarmuid, agus leig dom féin:
                    Níor fhanas i n-aon bhall ach dul abhaile láithreach. Ní h-ól ná imirt a bhí ag
                    déanamh buartha dhom, geallaim dhuit é.”</p>
                <p>Do shín sé an púnt chun Dhiarmuda, agus thug sé a bhóthar air gan a thuille
                    ríghnis, ar eagla go gcurfaí a thuille ceisteana air. Bhí sé ceapaithe luach a
                    trí nó a ceathair de phúntaibh eile do thabhairt leis, ach bhí sgannradh air go
                    bhfiafróchadh Diarmuid de cia thug an t-airgead dó.</p>
                <p>Ag gabháil an bóthar abhaile dhó, do bhí a aigne agus a inntinn tré n-a chéile,
                    agus é ag cur agus ag cúiteamh, ag cur agus ag cúiteamh, a d'iaraidh a dhéanamh
                    amach cad d'imthigh ar an airgead lá an aonaigh.</p>
                <p>“Dá mbéinn ag machtnamh air go ceann bliaghna ó indiú,” ar seisean, “ní
                    fhéadfainn a thuisgint cad é an brígh atá leis.”</p>
                <pb n="43"/>
                <p> Agus i gcaitheamh na slíghe níor sgar an lámh chlé leis an dtaobh de'n bhest go
                    raibh an sparán lastigh de, agus do bhí an lámh dheas sáithte go h-uillinn i
                    bpóca an bhríste aige, agus é ag cur an óir tré n-a mhéireanaibh.</p>
                <p>Síle. — Cad é an tairbhe dhéin sé dhó bheith 'ghá chur tré n-a mhéireanaibh, a
                    Pheig?</p>
                <p>Peig. — Ní fheadar an tsaoghal, a Shíle, ach bhí sé 'ghá dhéanamh, pé 'n Éirinn
                    é, agus níor stad sé dhé go dtáinig sé abhaile. Bhí sé i bhfonn nídh b'fhearr
                    chun na mine agus chun na n-ubhall an uair sin 'ná mar a bhí sé indé roimhe sin,
                    agus d'ith sé a dhóithin díobh. Bhí sé ag ithe agus ag machtnamh go ceann
                    abhfad. Fé dheire do stad sé agus bhuail sé buille d'á bhois ar a
                    leath-ghlúin.</p>
                <p>“Dar an bportús!” ar seisean, “dá bhfeiceadh Diarmuid an capall dubh úd
                    ceannuighthe agam, ní fios cá stadfaidís na ceisteana. Ní bhéadh aon bhreith
                    agam ar dhul uaidh. Tá sé ró ghéarchúiseach ar fad. Nuair a thabharfá
                    leath-sgeul dó agus ba dhóigh leat go mbeidhfeá réidh leis, is amhlaidh a bhéadh
                    sé i n-achran ionat níos daingne. B'fhéidir, tar éis an tsaoghail, gurab
                    amhlaidh mar is fearr é nár cheannuigheas capall ná bó. Is cuma liom ó tá an
                    t-airgead agam. Mharbhóchadh an capall úd mé, agus ansan ní bhéidís na trí
                    bliaghna deug féin agam. Agus óir nár cheannuigheas an bhó ní gádh dhom bheith
                    ag lorg mná chun a crúidhte. B'fhéidir nár bh'fhearr riamh é mar sgeul. ‘An rud
                    ba mheasa le duine 'ná a bhás, ní fheadair sé ná gur b'é lár a leasa é’! Déanfad
                    na bróga so, agus ansan raghad ag triall ar Dhiarmuid agus tabharfad liom luach
                    dhá phúnt, agus ansan luach cheithre bpúnt, agus mar sin. Ha! ha! a Dhiarmuid,
                    seadh! seadh! seadh! Sleamhnóchaidh an sgeul suas a gan fhios duit. Nár mhór an
                    dallacán mé nár chuimhnigh ar an slígh sin ar dtúis? Dar nóin ní bhéadh nídh ar
                        <pb n="44"/> bith ba mheasa dhom 'ná ainim airgid do dhul amach orm
                    láithreach bonn mar sin. Déarfaí gurab amhlaidh do ghoideas ó dhuine éigin é.
                    Ach nuair curfar amach i ndiaigh a chéile é, ceapfaidh gach aoinne, nídh nách
                    iongnadh, gur as mo chéird a bhéidh sé déanta agam.”</p>
                <p>Nuair a bhí an méid sin socarughadh aigne déanta aige, thóg sé greim eile de'n
                    mhin agus d'ith, agus d'aimsigh sé ubhall eile agus do chogain. Ansan do
                    tharaing sé chuige a chuid leathair agus a chuid céarach agus a chuid snáithe
                    agus na meanuithí caola agus na meanuithí ramhra agus na cip, agus do chrom sé
                    ar obair. Nuair a bhíodh sé ag obair ba bheus leis bheith ag síor-chrónán, agus
                    sidé an port is mó a bhíodh ar siúbhal aige:—</p>
                <l>Ó! greadadh 's duais ort,</l>
                <l>A chailligh ruainnigh</l>
                <l>Thug orm fuath ban</l>
                <l>Éirean</l>
                <l>Go bhfuil dhá chluais ort</l>
                <l>Chómh mór le sluasaid</l>
                <l>A's pus ró mhór mar</l>
                <l>Bheul ort!</l>
                <l>Dá bhfaghainn ó'n Ruachtaigh</l>
                <l>Go port Abhann Móire</l>
                <l>'Gus Malla ó thuaidh mar</l>
                <l>Spré leat,</l>
                <l>An Claoideach ruadh 'gus</l>
                <l>A bhfuil de bhuaibh ann</l>
                <l>Ní shínfinn suas mo</l>
                <l>Shaoghal leat.</l>
                <pb n="45"/>
            </div>
            <div type="chapter">
                <head>Caibidiol a Sé.</head>
                <p>Gobnait. — Ba dheas an crónán é. Ach ní fheadar cad uime gur tugadh “cailleach
                    ruainneach” uirthi. Is dócha gurab amhlaidh do bhí féasog sgáinte uirthi mar atá
                    ar Chailleach na mBroc.</p>
                <p>Cáit. — Cia dúbhairt go raibh féasóg ar Chailleach na mBroc?</p>
                <p>Gobnait. — Ó, go deimhin, a Cháit, tá sí uirthi. Bhíos-sa 'na h-aice, agus d'
                    fheuchas go cruinn ar a smeigín, agus tá sé lán de ruibíbh móra fada ramhra agus
                    iad liath mar a bhéadh guairí. Nuair a chonaic sí mé 'ghá dtabhairt fé ndeara,
                    do gháir sí agus chimil sí dem' eudan iad, i dtreó go mb'éigean dom liúghadh
                    leis an ngigilt.</p>
                <p>Cáit. — Is mairg nach ad' shúilibh a chuir sí iad. B'fhéidir go gcuirfeadh sé thú
                    ó bheith ag feuchaint ar dhaoinibh chómh droch-mhúinte sin.</p>
                <p>Gobnait. — Dómhaise, am briathar mhóide, a Cháit, gur am' shúilibh a chuir sí
                    iad, feuch! Agus siné a chuir ag liúirigh mé, agus ní h-é an gigileas. Bhí aon
                    cheann amháin ortha a bhí chómh mór chómh fada le snáthaid reamhair, agus
                    chuaidh sé isteach am' shúil, agus geallaim dhuit nár chuireas a chuimhne dhíom
                    go ceann tamaill. Ní fheadar, ámhthach, an mbainfidh sé an droch mhúineadh
                    dhíom.</p>
                <p>Cáit. — Éist, a Ghobnait, mar mhagadh bhíos. Ní'l aon droch mhúineadh ort-sa,
                    agus ní raibh riamh. Ach tá rud agat ná fuil agam-sa, — tá foidhne agat.
                    B'fhéidir, dá mbéinn féin ann, go dteipfeadh orm <pb n="46"/> gan feuchaint
                    éigin a thabhairt ar na guairíbh. Ach an airighean tú, a Pheig, ní fheadar féin
                    an tsaoghal cad é an paor a bhí ag an bhfear úd na méaracán ar Shéadna, gur thug
                    sé an aghaidh bhéil úd air i lár an aonaigh, gan chúis gan adhbhar.</p>
                <p>Peig. — Siné díreach a bhí ag milleadh Shéadna. Ní fheidir sé cad fé ndear
                    d'aoinne a leithéid a dhéanamh. Is minic 'na dhiaigh sin a bhí sé ar an aonach
                    gceudna ag díol bróg, agus is 'mó tamall fada a chaith sé ag faire ar lucht
                    méaracán ag brath air go bhfaigheadh sé lán a shúl de'n fhear a labhair leis an
                    lá úd, ach ní bhfuair. Agus tá gach aon deabhramh, dá bhfaghadh, ná raghadh a
                    chuid droch chainte i n-aisge leis.</p>
                <p>Cáit. — Is mór an truagh mar a leigeadh i n-aisge leis ar dtúis é.</p>
                <p>Peig. — Tháinig an sgeul ró obann ar Shéadna. Ní raibh uain aige cuimhneamh ar
                    cad ba cheart dó a dheunamh, go mór mór nuair fheuch sé ar fhear na méaracán
                    agus bhí seisean i bhfeidhil a ghnótha féin, gan suím ar bith aige i ngnó
                    Shéadna. Is amhlaidh mar a bhí an sgeul ar ball aige, ní raibh sé ró
                    dheimhnightheach gur bh'é an fear san do labhair i n-aon chor.</p>
                <p>Cáit. — Dómhaise, am briathar 's ambasa gurab é a bhí agam féin d'á chuimhneamh,
                    leis, go mb'fhéidir nár bh'é.</p>
                <p>Peig. — Seadh, agus nach deas an obair a bhéadh déanta ag Séadna, dá mbuaileadh
                    sé an duine agus gan aon chúis aige air?</p>
                <p>Cáit. — Ambasa is fíor dhuit.</p>
                <p>Peig. — Abhfad 'na dhiaigh sin, nuair a bhíodh Séadna ar lorg an fhir, is
                    amhlaidh a bhí sé ceapaithe, dá bhfeiceadh sé é, dul ar dtúis chun cainte leis,
                    agus ansan, nuair a bhéadh sé déanta amach ó'n gcaint aige cia'cu b'é an <pb
                        n="47"/> fear adúbhairt an chaint úd é nó nár bh'é, bhéadh neart dó é
                    bhualadh nó gan é bhualadh.</p>
                <p>Nóra. — Agus dar nóin, a Pheig, ní bhéadh sé ceart aige é bhualadh, pé 'cu
                    dúbhairt sé an chaint nó ná dúbhairt.</p>
                <p>Peig. — Ambasa, a Nóra, ní'lim-se 'ghá rádh go mbéadh. Ach táim 'ghá rádh go
                    raibh sé ceapaithe air, pé 'cu bhí sé ceart nó ná raibh. Ach ba mhar a chéile é,
                    mar do theip air aon radharc dh'fhághail air amuich 'ná i mbaile. Ní bhfuair sé
                    a thásg ná a thuairisg thíos ná thuas, agus fé dheire d'imthigh an sgéal as a
                    cheann.</p>
                <p>Nuair a bhí an dá fhéire bróg críochnuighthe aige, bíodh a's ná raibh an luach
                    púint de leathar ídighthe, d'imthigh sé agus thug sé leis luach dhá phúnt, agus
                    ansan luach cheithre bpúnt. Ansan do thug sé leis beirt ghréasaidhthe eile ar a
                    bpágh lae, agus fé cheann tamaill beirt eile. Ba ró ghearr go raibh a ainim i
                    n-áirde sa dúthaigh le feabhas agus le saoire a bhróg, agus is chuige a thagadh
                    na ceardaidhthe dob' fhearr, mar isé is fearr a chothuigheadh agus a dhíoladh
                    iad. Is ag triall air a thagadh na daoine ba shaidhbhre agus dob' uaisle, ag
                    ceannach bhróg, mar is i n-a bhrógaibh a bhíodh an mianach dob' fhearr, agus is
                    ortha bhíodh an déanamh ba dheise. Is ag triall air a thagadh na daoine bochta
                    ná bíodh airgead na mbróg oireamhnach acu, mar do thugadh sé cáirde breagh fada
                    dhóibh, agus nuair a thagadh an cáirde agus ná díoltí na fiacha, ní bhíodh sé
                    dian san éileamh. Is minic a thagadh gréasaidhthe ag triall air ná bíodh airgead
                    acu chun leathair a cheannach, agus go n-iaraidís air raint airgid a thabhairt
                    ar iasacht dóibh, ionus go mbéadh neart dóibh bheith ag obair agus ag tuilleamh
                    ruda i n-inead bheith sgurtha díomhaoin. Ní baoghal gur thug sé an t-eiteachas
                    d'aoinne acu riamh, agus is 'mó gréasaidhe bocht fé <pb n="48"/> mhuirear throm
                    a bhéadh go minic gan biadh ag á chlainn ná muc sa dorus aige, mura mbéadh
                    Séadna.</p>
                <p>Ag dul go dtí Aifrean an Domhnaigh nó an lae shaoire dhó, nó ag dul ar aonach nó
                    ar margadh ag díol bróg dó, is 'mó duine bhíodh ag teacht roimis ar an mbóthar
                    agus ag glaodhach i leath-taobh air, 'ghá rádh, “Gaibh mo leath-sgeul, a
                    Shéadna, — bhéadh an dá phúnt úd agam duit ach gur theip orm an mhuc a dhíol.”
                    Nó, “Go deimhin, a Shéadna, tá náire orm teacht chun cainte leat agus gan
                    leath-phingin ded' chuid airgid fós agam duit; ach do buaileadh mo mhac breóite,
                    agus bhí sé lá agus fiche 'na luíghe sul a bhfuair sé an t-aoitheó, agus
                    b'éigean dom beirt bhan fhriotháilte do choimeád ag tabhairt aireachais dó i
                    gcaitheamh na h-aimsire.”</p>
                <p>Bhíodh gach aoinne mar sin agus a thruagh-bhéil féin aige, agus ní bhíodh d'
                    fhreagra ag Séadna dhóibh ach, “Ná bíodh ceist ort,” nó “Ní fiú biorán a's é,”
                    nó “Tóg t'aimsir” — agus geallaim dhuit gurab iad a thógadh.</p>
                <p>Bhí aon fhear amháin gur thug Séadna an t-eiteachas dó. Agus má 'seadh, isé cuma
                    'na dtáinig sé sin 'ná i gculaidh éadaigh uasail, agus é go leathan láidir
                    deagh-shláinteach agus go breagh círíneach beathuighthe, agus a dhá láimh go
                    breagh bog geal leabhair gan rian oibre ná gnótha ortha. Agus seo mar a labhair
                    sé:—</p>
                <p>“Go deimhin, a Shéadna,” ar seisean, “tá ceist agus ceann-fé orm é bhreith am'
                    bheathaidh orm go gcaithfinn teacht ag triall ort-sa ag lorg airgid ar iasacht.
                    Ach do dhéanfadh ceud púnt áise mhór anois dom, agus, do réir mar airighim, ní
                    dhéanfaidh sé ceataighe mór duit-se é thabhairt dom. Ní h-é gach aon lá a
                    thiocfaidh mo leithéid-se 'ghá iaraidh ort.”</p>
                <pb n="49"/>
                <p> “Is oth liom ná fuil ceud púnt agam oireamhnach anois le tabhairt duit,” arsa
                    Séadna.</p>
                <p>Do stad an duine uasal agus d'fheuch sé ar Shéadna. Ní raibh aon choinne i n-aon
                    chor aige leis an bhfreagra san. D'fheuch sé ar Shéadna mar fheuchfadh sé ar
                    ainimhíghe éigin neamh-choitchianta. D'fheuch Séadna go seasmhach idir an dá
                    shúil air. Deirtí go raibh feuchaint ana choímhightheach ag Séadna nuair curtí
                    fearg air, agus gur bheag aoinne ná cúbadh roimpi. Do chúb an duine uasal úd
                    roimpi. D'fheuch sé síos ar an dtalamh, agus ansan d'fheuch sé an dorus amach,
                    agus ar ball d'fheuch sé ar Shéadna airís agus is amhlaidh a bhí Séadna ag
                    gáirídhe uime.</p>
                <p>“Ó,” ar seisean, “do dhéanfadh deich bpúint a's dachad an gnó.”</p>
                <p>“Is oth liom,” arsa Séadna, “ná fuil deich bpúint a's dachad oireamhnach agam le
                    tabhairt duit.”</p>
                <p>Bhain san an mhórdháil ar fad dé.</p>
                <p>“Tabhair dhom deich bpúint,” ar seisean.</p>
                <p>“Ní bhfaighir,” arsa Séadna.</p>
                <p>“Ní eiteóchthá mé ar aon phúnt amháin,” ar seisean.</p>
                <p>“Ní'l sé le fághail agat,” arsa Séadna.</p>
                <p>“Feuch, a Shéadna,” ar seisean, “tá a fhios ag an dtalamh nár itheas biadh agus
                    nár ólas deoch ó mhaidin indé! Ba mhór an déirc dhuit rud éigin le n-ithe
                    thabhairt dom.”</p>
                <p>Tháinig an fheuchaint úd i súilibh Shéadna. Do shín sé a mheur chun an
                    doruis.</p>
                <p>“Tabhair do bhóthar ort,” ar seisean, “a chladhaire dhíomhaoin!”</p>
                <p>Is beag ná gur léim sé an dorus amach.</p>
                <p>Síle. — Agus cogar, a Pheig. Ní fheadar cad a chuir an droch fheuchaint sin i
                    súilibh Shéadna. Dar ndóich, ní raibh sé mar sin i gcómhnuidhe.</p>
                <pb n="50"/>
                <p> Peig. — Siné díreach a bhí ag cur iongnadh ar na cómharsanaibh go léir, a Shíle.
                    Mhothuigheadar Séadna ag athrughadh go mór 'na mheón agus i n'aigne. Is anamh do
                    labhradh sé ach nuair a labharthí leis, agus ní gháireadh sé choídhche nach mór.
                    Do chuir sé uaidh ar fad an crónán. Níor chuimhin le daoinibh cathain
                    airigheadar an “Chailleach Ruainneach” d'á cáineadh. Nuair a bhíodh sé ag obair
                    i dteannta na bhfear ní raibh le clos uaidh ó mhaidin go h-oídhche ach an anál
                    fhada throm agus mion-bhuillí an chasúir bhig agus tarang agus fásgadh an
                    tsnátha chéaraigh. Cheapaidís na fir gur saint chun an airgid do bhí air, trá's
                    go mbíodh sé ag obair chómh dian. Agus ansan do bhíodh iongnadh ortha a rádh go
                    sgaradh sé chómh bog leis, 'ghá thabhairt ar iasacht do dhaoinibh nach raibh
                    breith acu ar é aisioc go bráth, agus ghá thabhairt dóibh gan uradh gan banna.
                    Nuair nach labhradh seisean ní labhraidís féin, agus ní bhíodh le clos uatha ach
                    an anál fhada throm agus mion-bhuillí na gcasúr mbeag agus tarang agus fásgadh
                    an tsnátha chéaraigh. Ba dhóil leat, dá bhfeictheá iad, gur ag obair ar gheall a
                    bhídís. Nuair a bhíodh daoine ag gabháil thar an dtigh do stadaidís ag éisteacht
                    leis an saothar. Agus ansan nuair a ghluais- idís ortha, deiridís le n-a chéile,
                    “Is beag an iongnadh airgead ag Séadna! Ní fheacamar riamh ceardaidhthe ag obair
                    chómh dian. Cothuighean sé go maith iad agus díolan sé go maith iad, ach
                    má'seadh, bainean sé an obair asta, má baineadh asta riamh í.”</p>
                <p>Idir cheardaidhthibh agus cómharsanaibh, do theip ortha glan dhá thaobh an sgéil
                    a thabhairt d'á chéile, nó an cheist sin do réidhteach, .i. cad fé ndear do
                    Shéadna bheith ag obair chómh dian chun airgid a dhéanamh, agus ansan ag
                    sgaramhaint leis chómh bog?</p>
                <p>Do lean an sgéal ar an gcuma san ar feadh trí <pb n="51"/> mbliaghan. Ansan, pé
                    sligh i n-ar chuaidh an ráfla amach, bhí sé leathta ar fuid na dúithe go raibh
                    Séadna réidh chun a phósta. Bhí sé socair go raibh an cleamhnas déanta agus go
                    raibh an lá ceapaithe. Bhíodar bacaigh agus lucht siúbhail na dúithe 'ghá
                    n-ollamhughadh féin 'na chóir. Bhí aon nídh amháin sa sgéal a bhí ait go leór.
                    Ní raibh aon bheirt socair ar cé 'r bh'í an bhean. Bhí sé socair ag muintir na
                    sráide gur bh'í inghean Dhiarmuda Léith í. D' airigh Diarmuid féin an
                    socarughadh chómh minic ar siúbhal gur chreid sé an uile fhocal dé, agus
                    geallaim dhuit gurab é a bhí go sásta 'na aigne. Bhí a fhios aige Séadna bheith
                    saidhbhir agus gan beann ar bith a bheith aige ar airgead, agus mar sin do cheap
                    sé, nídh nár bh' iongnadh, ná béadh aon trácht ar spré. Bhí aon nídh amháin ag
                    déanamh buartha dhó. Bhí lá ceapaithe ag an bpoibilidheacht chun an phósta. Bhí
                    an lá san i ngoireacht seachtmhaine dhó, agus níor tháinig Séadna fós chun aon
                    chainte leis.</p>
                <p>“Is dócha,” arsa Diarmuid i n-a aigne féin, “go dtiocfadh sé, ach gan é bheith ar
                    aigne aon spré do lorg le Sadhbh. Tá go maith. Bean bhreagh dhathamhail iseadh
                    í. Cailín ciúin ciallmhar ach ná curfaí fearg uirthi. “Is fearr bean 'ná spré.”
                    Nach mór an chiall a bhí ag an t-é adúbhairt é sin ar dtúis! Ní sháróchadh an
                    saoghal an sean-fhocal.”</p>
                <p>D'imthigh dhá lá eile agus ní raibh sgeul ná duain ó Shéadna. Bhí iongnadh mhór
                    ar Dhiarmuid. Bhí iongnad ba dhá mhó 'ná san ar Shadhbh.</p>
                <p>“Imthigh suas,” ar sise le n-a h-athair, “agus labhair leis an bhfear san, ó tá
                    sé de neamh-thuisgint air ná tiocfadh sé féin chun labhartha leat-sa — nó
                    liom-sa.”</p>
                <p>Do bhuail Diarmuid suas. Nuair a bhí sé ag teacht i ngar do thigh Shéadna,
                    d'airigh sé an obair a siúbhal chómh <pb n="52"/> dian agus dá mbéadh an saoghal
                    i n-easba bróg agus gan aoinne chun iad do dhéanamh ach Séadna agus a lucht
                    oibre.</p>
                <p>Bhuail sé chúca isteach.</p>
                <p>“Bail ó Dhia oraibh anso!” ar seisean.</p>
                <p>“Dia a's Muire dhuit!” arsa Séadna.</p>
                <p>“Mhaiseadh go deimhin féin, a Dhiarmuid,” arsa duine des na fearaibh, “is mithid
                    duit é. Tá teinneas am' shúilibh ó bheith ag strac-fheuchaint síos an cosán san
                    le seachtmhain, 'ghá chuimhneamh ó am go h-am go bhfeicfinn ag teacht thú.”</p>
                <p>“Is greannmhar san de,” arsa Diarmuid, “agus teinneas am' shúilibh-se agus am'
                    ghualainn ó bheith am' sheasamh sa dorus agus mo ghuala leis an ursain, agus ná
                    féadfadh priachán teacht árd an bhóthair anuas a gan fhios dom, agus gach aon
                    fhear a thagadh am' radharc go mbínn lán-deimhnightheach gur bh'é Séadna a
                    bhíodh ann, go dtí go dtagadh sé i ngar dom.”</p>
                <p>“Mise!” arsa Séadna.</p>
                <p>“Tusa gan amhras!” arsa Diarmuid. “Nach shin é i mbeulaibh na dtrí bpobal é go
                    bhfuilir féin agus Sadhbh so agam-sa le pósadh Dé Máirt seo chúgainn? Agus an
                    dóil leat ná gur cheart dom bheith ag brath air go mbéadh raint éigin cainte
                    eadrainn sul a dtiocfadh an Mháirt?”</p>
                <p>“Tá dearmhad ort, a Dhiarmuid,” arsa duine des na fearaibh. “Ní le Sadhbh so
                    agat-sa atá sé le pósadh, ach le Máire Ghearra, inghean Sheághain Cheataigh
                    thiar, agus d'á chómhartha san féin, tá Seághan imthighthe go Corcaigh a d'
                    iaraidh lóin bídh agus díghe chun na cóisreach, agus ní deirim ná go bhfuil
                    cuireadh fághalta ag á ghaoltaibh gcóir na Máirte.”</p>
                <p>“Tá dearmhad ort-sa, a Mhicil,” arsa fear eile. <pb n="53"/> “Ní le Máire Ghearra
                    atá sé le pósadh, ach le Báb an Leasa anso thíos. Táid táilliúirí agus mná
                    fuaghála ag obair ann le trí lá, agus ag gabháil aníos dom ar maidin indiú do
                    chonac bacaigh ag bailiughadh ann cheana féin.”</p>
                <p>“An bhfeacaidh aoinne riamh bhúr leithéidí?” arsa 'n ceathramhadh fear. “An
                    rabhais ag an Aifrean Dé Domhnaigh, a Mhicil? Dá mbéidhfeá ba dheacair duit gan
                    an sgeul a chloisint a bhí i mbeul an uile dhuine. 'Sé sin go mbéidh Séadna d'á
                    phósadh Dé Máirt seo chúgainn le Nóra an Tóchair. Agus is ann a bhí na bacaigh
                    ag dul, agus ní go dtí an Lios. Cuirfead geall go ndéarfaidh Séadna féin go
                    bhfuil an ceart agam-sa.”</p>
                <p>D'fheuch Séadna ó dhuine go duine acu. Bhí an droch fheuchaint agus an droch
                    sheasamh 'na shúilibh. Bhí fearg air, ach do bhrúigh sé féi í.</p>
                <p>“Imthigh ort abhaile, a Dhiarmuid,” ar seisean, “agus bíodh ciall agat. Ní'l aon
                    fhonn pósta orm-sa, agus ní deirim go mbéidh go fóil.”</p>
                <p>Chrom sé a cheann agus dhírigh sé ar obair. Níor labhradh aon fhocal eile. Do
                    shleamhnuigh Diarmuid amach, agus isé bhí go leamh dé féin.</p>
                <p>Tháinig sé abhaile.</p>
                <p>“Seadh!” arsa Sadhbh.</p>
                <p>“Seadh go díreach!” arsa Diarmuid.</p>
                <p>“Cad é an sgeul é?” arsa Sadhbh.</p>
                <p>“Tá sgeul ait,” arsa Diarmuid. “Béidh an dúthaigh go ceann seacht mbliaghan ó
                    indiú ag steala-mhagadh fé bheirt againn, fút-sa agus fúm-sa.”</p>
                <p>“Conus é sin, airiú?” arsa Sadhbh.</p>
                <p>“É bheith tuillte againn,” arsa Diarmuid. Agus do theip uirthi a thuille cainte a
                    bhaint as.</p>
                <pb n="54"/>
            </div>
            <div type="chapter">
                <head>Caibidiol a Seacht.</head>
                <p>Nuair a chuadar na fir abhaile, gach fear díobh go dtí a lóisdín féin,
                    geallaim-se dhuit go raibh eachtra ins gach tigh. Thánadar na cómharsain isteach
                    ag sguruidh- eacht. Thug gach gréasaidhe a thuairisg féin ar thurus Dhiarmuda
                    agus ar fhreagra Shéadna. Do rug gach cómharsa abhaile leis a innsint féin ar an
                    sgeul. Ní raibh a leithéid de shult riamh roimhe sin ná riamh ó shin ar fuid na
                    h-áite. Um an dtaca go dtáinig an Domhnach ní raibh duine óg ná aosta 'sna trí
                    pobalaibh ná raibh an sgeul go léir aige agus a thrí oiread curtha leis. Chífeá
                    na daoine ar na bóithribh 'na dtriúr, 'na gceathrar, 'na ndeichniúbhar, agus iad
                    ag innsint an sgéil nó ag cur a thuairisge, agus iad ag tuitim ar a gcosaibh le
                    sult agus le gáirídhibh. B'fhíor do Dhiarmuid é. Bhí an dúthaigh ag
                    steala-mhagadh fé'n mbeirt.</p>
                <p>Máire Ghearra agus Nóra an Tóchair agus Báb an Leasa a bhí go buidheach agus go
                    sásta 'na n-aigne tré a fheabhas mar chuadar as. Ní raghaidís, ach turus
                    Dhiarmuda bheith chómh h-áiféiseach agus a bhí sé, agus ainim na géar-chúise go
                    léir ar Dhiarmuid féin.</p>
                <p>Nuair a bhíodh a sáith magaidh déanta ag daoinibh fé Dhiarmuid agus fé Shadhbh,
                    do bhíodh nídh eile ar siúbhal acu. Do chloiseadar na fir go léir Séadna 'ghá
                    rádh ná raibh aon fhonn pósta air, agus ná béadh go fóil. Níor chuir aon fhear
                    acu athrughadh focail sa méid sin de'n sgeul. D'airigh Máire Ghearra é. D'airigh
                    Nóra an Tóchair é. D'airigh Báb an Leasa é. D'airigh gach aoinne é, agus ní
                    raibh duine d'ár airigh é nár choimeád go cruinn é. B'shin í an cheist acu.
                    B'shin í an adhb. <pb n="55"/> Cad fé ndear do Shéadna a rádh ná raibh aon fhonn
                    pósta air, agus ná béadh go fóil?</p>
                <p>Ní bhéadh meithiol ag obair i bpáirc, ná gasradh ag gabháil an bóthar, ná
                    sguainne ag dul ag sguruidheacht, ná cuideachta ag dul ag ól, ná gur bh'í an
                    cheud cheist do phreabfadh suas eatortha, “Ar airíghis, airiú, cad do dhéin
                    Diarmuid Liath? Ó, am briathar 's ambasa, go ndeachaidh sé suas, de shiúbhal a
                    chos, go tigh Shéadna, agus gur cheap sé, cóir cam díreach, Séadna do thabhairt
                    leis anuas ar chúl cinn agus é phósadh, láithreach bonn baill, le Sadhbh,
                    d'aimhdheóin a chúil-fhiacal! An bhfeacaidh aoinne riamh a leithéid
                    d'obair?”</p>
                <p>Ansan, ar ball, deurfadh duine éigin, “Agus cad dúbhairt Séadna?”</p>
                <p>Gheobhadh sé mar fhreagra, “Dúbhairt Séadna leis imtheacht abhaile agus ciall do
                    bheith aige, ná raibh aon fhonn pósta air féin agus ná béadh go fóil.”</p>
                <p>Ansan d'eireóchadh an cheist, “Cad fé ndear do Shéadna a leithéid sin do rádh,
                    agus cleamhnaisí d'á ndéanamh ar fuid na dúithe dhó chómh tiugh le grean?”</p>
                <p>Nuair adúbhairt Séadna féin an focal, do leig sé amach níos mó d'á aigne 'ná
                    cheap sé leigint amach, ach bhí an fhearg air, agus do bhí an gnó déanta ag
                    Diarmuid chómh botúnach san, níor fhéad sé foidhneamh leis. Nuair a bhíodar uile
                    imthighthe abhaile i gcóir na h-oídhche agus bhí sé i n'aonar 'na shuídhe sa
                    chathaoir shúgáin, bhí an sgeul ag ruith tré n-a aigne ar an gcuma so:—</p>
                <p>“I mbeulaibh na dtrí bpobal! Ní mise chuir i mbeulaibh na dtrí bpobal é. An
                    breallán! Béidh sé i mbeulaibh na dtrí bpobal anois — é féin agus Sadhbh.
                    Humhth! — Is oth liom aon trácht do bheith ar ainim Mháire Ghearra. Ach cad é mo
                    leigheas air? Dáltha an sgéil, ní fheadar cad uime gur tugadh Máire Ghearra <pb
                        n="56"/> uirthi agus í chómh h-árd le h-aon mhnaoi ag teacht chun an
                    phobail. Ní h-iongnadh go mbéadh. Is fear groídhe cumasach Seághan Ceatach féin.
                    Tá sé amuich air gurabh é fear is treise ar a chineadh é, agus is fir láidire na
                    Cárthaigh. Is maiseamhail an bhean í! Ní misde cailín ciúin ciallmhar a
                    thabhairt uirthi. Trí bliaghna ó shin ní baoghal go dtráchtfaí ar a h-ainim i
                    n-aonfheacht le m'ainim-se.</p>
                <p>“Is greannmhar an rud san a dhéanfainn, pósadh, agus gan agam anois ach deich
                    mbliaghna. Is gearr a bhíodar ag imtheacht mar thrí bliaghnaibh. Is gearr an
                    mhoill ar thrí bliaghnaibh eile iad do leanmhaint. Siné leath na h-aimsire
                    imthighthe ansan. ‘Cá beag duit an cheist sin do chur,’ ar seisean, ‘nuair a
                    bhéimíd ag gluaiseacht?’ Cad é an mhaith dhom bheith 'ghá cur an uair sin? Chuir
                    sé brígh na mionn orm. Is dócha ná fuil dul as anois agam. Is ait atá an sgeul
                    agam. Mé ag obair agus ag déanamh airgid chómh tiugh le grean, agus cad 'tá d'á
                    bhárr agam? Is 'mó duine bocht gur thugas congnamh dó. Is mór é a mbuidhchas —
                    ar a mbeul. Ní fheadar an bhfuil puínn dé 'na gcroídhe. Ní fheadar an fearr-de
                    iad ar thugas dóibh. Tá cuid acu, agus isé mo thuairim gur bh'fhearra dhóibh ná
                    feicidís aon leath-phingin riamh dé. Tá cuid acu, agus dá mbéadh an aimsir
                    caithte agus mé imthighthe, ní bhéadh mo chiach abhfad ortha. Bhéadh sé i n-a
                    áirithe ansan acu, dar leó féin, nár ghádh dhóibh díol choídhche. Siné a
                    mbuidhchas- san.</p>
                <p>“Pé duine gheabhaidh í béidh bean mhaith aige. Is minic dh'airigheas gur fearr
                    bean 'ná spré. Tá bean agus spré ansúd. — Is greannmhar an rud san a dhéan-
                    fainn, pósadh, agus gan agam anois ach deich mbliaghna. Is deas an cor a bhéadh
                    ansan uirthi — agus ar a clainn, <pb n="57"/> dá mbéidís aici. Greadadh chuige
                    mar airgead agus mar sparán agus mar mhargadh! Bhí aigne shuaimhneasach agam sul
                    ar casadh am' threó iad.”</p>
                <p>Sin mar a chaith sé an oídhche. Do bhuail sé amach ar eirighe lae agus suas an
                    cnoc. Do shuigh sé ar feadh tamaill ar bhárr caraige móire a bhí ann, gur
                    b'ainim di Caraig na gCearrbhach. Nuair a gheal an lá agus d'eirigh an ghrian,
                    agus d'fheuch sé 'na thímpal ar an radharc áluinn a bhí ó'n gcaraig, d'eirigh an
                    ceó d'á chroídhe agus tháinig suaimhneas mór ar a aigne.</p>
                <p>Gobnait. — Mhaise, go deimhin, a Pheig, is beag ná go ndeurfainn leis an rud úd
                    adúbhairt Cáit an Cheóil le n-a fear, nuair a bhain sí an luch as an mbáisín
                    bainne dhó.</p>
                <p>Nóra. — Cad dúbhairt sí leis, a Ghobnait?</p>
                <p>Gobnait. — Is amhlaidh a bhí meithiol aige, agus bhíodar ag suidhe chun bídh,
                    agus bhí bord mór prátaí os a gcómhair, agus bhí báisín bainne raimhir ar
                    aghaidh gach fir amach. Do thóg fear an tíghe a bháisín féin, agus an cheud
                    bholmoc a bhain sé as do nocht sé luch ann. Do bhagair sé ar Cháit, agus
                    thaisbeáin sé an luch di. Níor chuir sin corbhuais ar bith uirthi. Do rug sí ar
                    an mbáisín i n-a láimh chlé. Chuaidh sí anonn go dorus. Chuir sí an lámh dheas
                    sa bháisín. D'árduigh sí an luch as agus chaith sí an dorus amach í, agus ansan
                    do bhuail sí an báisín ceudna, agus an bainne ceudna ann, os cómhair a fir.
                    Nuair a chonaic sé cad a bhí déanta aici d'eirigh sé ó'n mbord i bhfeirg agus
                    d'imthigh sé amach. Nuair a bhí sé ag gabháil amach, dúbhairt sise, “Go deimhin,
                    is deacair daoine shásamh. Ní dhéanfadh bainne agus luch ann an gnó, ná bainne
                    agus luch as!”</p>
                <pb n="58"/>
                <p> Cáit. — Mhaise, dearna leat, a Cháit an Cheóil! Níor theip an tuathal riamh ort!
                    Cad dúbhairt a fear, a Ghobnait?</p>
                <p>Gobnait. — 'Dhe, cad a bhí le rádh ag an nduine? B'shin é an udhálta ag Séadna.
                    Nuair a bhí sé gan airgead ní raibh sé sásta, agus ansan nuair a bhí an sparán
                    aige agus cead tarang as, ní raibh sé sásta. Bhí sé chómh deacair do shásamh le
                    fear Cháit an Cheóil.</p>
                <p>Cáit. — 'Sdó, feuch anois, a Ghobnait, ní thuigean tusa an sgeul i gceart. Nuair
                    a bhí an sparán ag Séadna d'á fhághail níor thug sé uain dó féin ar an
                    gcoinghíoll do bhreithniughadh. Ansan, nuair a bhí an margadh déanta agus é
                    daingean fé bhrígh na mionn, do bhí uain a dhóithin aige chun machtnaimh. Bhí an
                    aimsir ag imtheacht ar cos i n-áirde, agus ní raibh aon fhreagra fághalta aige
                    ar an gceist úd, “Cá raighmíd an uair sin?” Nach gunta adúbhairt an Fear Dubh
                    leis é, “Cá beag duit an cheist sin do chur nuair a bhéidheam ag gluaiseacht?”
                    Nach maith a thuig Séadna féin an sgeul 'na dhiaigh sin, nuair adúbhairt sé leis
                    féin, “Cad é an tairbhe dhom bheith ag cur na ceiste nuair a bhéidheam ag
                    gluaiseacht?” Níor thuig sé i n-am é.</p>
                <p>Gobnait. — Am briathar 's ambasa, a Cháit, go bhfuil eagal orm gur thuig sé go
                    dian mhaith ó thusach é, ach a oiread san dúil a bheith sa sparán aige gur chuma
                    leis. Agus is dóigh liom go raibh a fhios ag an bhFear nDubh gur thuig sé é,
                    nuair adúbhairt sé leis, “Táir géar-chúiseach.” Isé mo thuairim gur thuigeadar
                    an bheirt a chéile go dian mhaith.</p>
                <p>Cáit. — “Tar éis a tuigtear gach beart,” a Ghobnait! Ní sháróchadh an saoghal an
                    sean-fhocal.</p>
                <pb n="59"/>
                <p> Nóra. — Pé cuma 'nar thuig sé an sgeul nuair a bhí an sparán aige d'á fhághail,
                    is dócha gur thuig sé níos fearr é nuair a bhí an dúthaigh 'ghá phósadh a gan
                    fhios dó le ceathrar ban, agus a fhios aige féin ná raibh aige ach deich
                    mbliaghna idir é agus cómhlíonadh an mhargaidh a dhéin sé leis an bhFear nDubh.
                    Dá mb'áil leis feuchaint roimis nuair a thug an t-aingeal an foláramh dó! Dá
                    mbéinn-se 'na chás, is iad na trí ghuidhe dh'iarfainn, airgead mo dhóithin ar an
                    saoghal so, saoghal fada fé shéan, agus an bheatha shíoruidhe 'na dhiaigh. Ansan
                    do bhéadh neart dó Máire Ghearra nó Báb an Leasa nó Sadhbh féin a phósadh, dá
                    mba mhaith leis é, gan spleadhachas do'n Fhear Dubh ná d'á chuid cleas.</p>
                <p>Síle. — Cá bhfios duit, a Nóra, ná gur bh'í Nóra an Tóchair ba rogha leis?</p>
                <p>Nóra. — Is dóigh liom gur “Síle” b'ainim do Bháb an Leasa, agus gur bh'í ba rogha
                    leis.</p>
                <p>Peig. — Pé duine acu ba rogha leis, a Nóra, is dóigh liom go raibh cathughadh a
                    dhóithin air féin nár dhéin sé mar a dhéanfá-sa.</p>
                <p>Nóra. Do dhéin sé go h-áiféiseach é agus go botúnach. Níor bh'uiriste dhó trí
                    ghuidhe dh'iaraidh ba neamh- thairbhighe 'ná na trí ghuidhe d'iar sé. Ní fheadar
                    an tsaoghal cad a bhain dó. Trí ghuidhe le fághail aige ar a thogha agus ar a
                    thuisgint féin, iad le fághail aige gan choinghíoll gan chol, agus níor
                    bh'fholáir dó gabháil de chosaibh ionta, agus ansan sparán do ghlacadh ar an
                    gcoinghíoll ba chruadha d'ár cuireadh ar aon duine riamh. Níor bh'iongnadh codla
                    na h-oídhche d'á bhaint dé, agus droch fheuchaint ag teacht 'na shúilibh!</p>
                <p>Síle. — Agus an é sin a chuir an droch fheuchaint 'na <pb n="60"/> shúilibh! Ó,
                    tuigim anois é. Níor bh'iongnadh liom dá mbáithfeadh sé é féin, agus a leithéid
                    de chrann a bheith air.</p>
                <p>Peig. — Ní deirim ná go ndéanfadh sé rud éigin d'á shórt, ach ná tabharfadh sé
                    mar shásamh do'n Fhear Dhubh é. Deireadh sé go minic i n-a aigne féin, “Is liom
                    na trí bliaghna déag gan buidhchas dó, agus caithfead iad go cúl.”</p>
                <p>Nóra. — Is truagh nár fhan sé mar a bhí aige ar dtúis, i dtaoibh le n-a chrann
                    ubhall agus le n-a mhealbhóig agus le n-a chathaoir shúgáin.</p>
                <p>Gobnait. — Agus dar ndóigh, dá bhfanadh sé mar sin, a Nóra, ní bhéadh aon bhean
                    uasal ag feuchaint 'na dhiaigh.</p>
                <p>Nóra. — Mhaise, ní móide gur bh'fhearra dhó riamh é. Ní fheicim féin d'uaisleacht
                    i n-a lán acu ach mór-chúis agus doithigheas agus tarcuisne.</p>
                <p>Gobnait. — Á! a Nóra, tá a fhios agam-sa cad fé ndear é sin uaireanta. Nuair a
                    chíd siad cailíní beaga ná bíon uasal agus a bhíon níos maiseamhla 'ná iad féin,
                    bíon éad ortha. Tá eagal orm dá mbéinn-se uasal go mbéadh éad orm chúgat-sa.</p>
                <p>Nóra. — Airiú, cad 'na thaobh, a Ghobnait?</p>
                <p>Gobnait. — Fiafruigh de Shíle cad 'na thaobh.</p>
                <p>Síle. — Ní fhiafróchaidh sí de Shíle cad 'na thaobh. Innseadh Gobnait féin anois
                    é, ó tharaing sí an cheist uirthi.</p>
                <p>Peig. — Is mór an bhean suilt Gobnait, a Nóra, ach bíon an ceart aici
                    uaireanta.</p>
                <p>Cáit. — Agus dar ndóigh, ní ceart do chailín uasal éad ná mór-chúis a bheith
                    uirthi má b'é toil Dé an sgiamh aingilídhe do chur ar chailín bheag íseal.</p>
                <p>Síle. — Ní fheadar, a Pheig, na daoine atá gránda ar an saoghal so an mbéid siad
                    breagh i bhFlathas Dé?</p>
                <pb n="61"/>
                <p> Peig. — Ó, a Shíle, a chuid, ní bhéidh aoinne gránda i bhFlathas Dé, ach gach
                    aoinne níos breaghtha agus níos maiseamhla 'ná an t-é is breaghtha d'á
                    bhfeacaidh súil duine riamh ar an saoghal so.</p>
                <p>Síle. — Ní gádh dhóibh éad ná mór-chúis a bheith ortha, má 'seadh.</p>
                <p>Peig. — Ní bhéidh éad ná mór-chúis ann, a Shíle, ach chómh beag le h-aon nídh
                    gránda eile.</p>
                <p>Síle. — Nach truagh nár ghlac Séadna cómhairle an aingil, i n-inead bheith ag
                    cuimhneamh ar a mhealbhóig agus ar a chathaoir shúgáin agus ar a chrann ubhall
                    agus ar na dailtínibh a bhíodh ag imirt air!</p>
                <p>Peig. — Feuch féin nár ghlac. Ach is dócha dá bhfaigheadh sé an tarna h-iaracht
                    go nglacfadh. Ní bhfuair sé an tarna h-iaracht. Dhéin sé a mhargadh. Dhéin sé fé
                    bhrígh na mionn é, agus do bhí air é sheasamh. Bhí a fhios aige go dian mhaith,
                    chómh luath agus thiocfadh an lá deirineach de na trí bliaghnaibh déag, go
                    dtiocfadh an t-éilteóir agus ná béadh aon bhreith ar dul i bhfolach uaidh.</p>
                <p>Nuair a thug sé tamall maith 'na shuidhe ar Charaig na gCearrbhach ag feuchaint
                    'na thímpal ar an radharc breagh, do lean sé d'á mhachtnamh:—</p>
                <p>“Nach mór a bhí mo chás ag déanamh buartha dhó! D'airigh sé mé 'ghá rádh go
                    rabhas 'gan bhiadh gan deoch gan airgead.' Is 'mó duine nach mé a bhí gan bhiadh
                    gan deoch gan airgead, agus nach maith do sgaoil sé thairis iad! — ‘Ní'l an
                    margadh ann fós,’ ar seisean. ‘Bíodh 'na mhargadh,’ arsa mise. Ní bhéadh sé
                    sásta leis an méid sin. Níor mhór dó na greamana dubha a chur ann. ‘Dar bhrígh
                    na mionn!’ ar seisean. ‘Dar bhrígh na mionn!’ arsa mise. Dúbhart é gan amhras.
                    Ní'l dul uaidh agam. Má 'seadh, ní deurfainn é mura mbéadh an chuma i n-ar
                    mheall sé mé. Ní fheaca riamh <pb n="62"/> am' shúilibh cinn dath ba bhreaghtha
                    'ná an dath a bhí ar an mám óir a thaisbeáin sé dhom. Tháinig dúil mhalluighthe
                    agam ann. Thug sé ceud púnt dom mar mhalairt ar aon sgilling amháin.
                    ‘Thabharfainn,’ ar seisean, ‘agus seacht gceud, dá bhféadainn a maith san do
                    lot.’ D'admhuigh sé nár bh'fhéidir a maith do lot, toisg mé 'ghá tabhairt uaim
                    ar son an tSlánuightheóra. A maith do lot! Cad chuige an lot? Cad ba ghádh é? Má
                    theip air maith na sgillinge úd do lot, nár chóir go bhféadfainn tuille
                    maitheasa a dhéanamh go dteipfeadh a lot air? Tá an sparán agam. Ba mhór an sult
                    a chuid airgid féin do chur ag déanamh staincín air. Dar fiadh, sin mar dhéanfad
                    é! Thabharfadh sé seacht gceud púnt ar mhaith aon sgillinge amháin do lot. Tá
                    deich mbliaghna agam. Is 'mó sgilling agus pingin agus púnt fhéadfad a thabhairt
                    ar son an tSlánuightheóra i gcaitheamh deich mbliaghan. Béidh saothar air ag
                    casadh le lot na maitheasa go léir. Seadh! Tá an lámh uachtair agam air sa méid
                    sin ar aon chuma. Bainfead ceól as an sparán fós, bíodh a's nach ar an gcuma i
                    n-ar cheapas ar dtúis é. An cladhaire bitheamhnaigh!”</p>
                <p>Bhí sé ag déanamh amach ar eadarthra um an dtaca go raibh a mhachtnamh
                    críochnuighthe agus a aigne socair aige. D'eirigh sé 'na sheasamh agus d'fheuch
                    sé 'na thímpal ar an radharc breagh.</p>
                <p>“Tá deich mbliaghna agam, pé i n-Éirinn é,” ar seisean, agus thug sé aghaidh ar
                    an mbaile.</p>
                <pb n="63"/>
            </div>
            <div type="chapter">
                <head>Caibidiol a h-ocht.</head>
                <p>Ag teacht i gcómhgar an tíghe do Séadna, d'airigh sé na fir ag caint go h-árd fé
                    mar bhéadh sgeul mór éigin ar siúbhal acu. Nuair a tháinig sé isteach do
                    stadadar. D'fhiafruigh sé dhíobh cad do bhí ar siúbhal acu. Bhí iongnadh ortha é
                    'ghá fhiafruighe, mar níor ghnáth leis aon tsuim a chur 'na gcómhrádh.</p>
                <p>“Tá,” arsa duine acu, “muíntir Mhicil a bheith i mbuairt ar maidin indiú.”</p>
                <p>D'fheuch Séadna 'na thímpal.</p>
                <p>“Agus cá bhfuil Micheál?” ar seisean.</p>
                <p>“D'fhan sé sa bhaile,” arsa 'n fear a labhair. “Tá báille ag teacht ann ag
                    tógáilt chíosa, agus ní deirim go bhfuil aon leath-phinge airgid fé dhín tíghe
                    acu.”</p>
                <p>Níor dhéin Séadna ach casadh agus imtheacht an dorus amach.</p>
                <p>Baintreach dob' eadh máthair Mhicil. Do dhéin sé ceann ar agaidh ar thigh na
                    baintrighe. Bhí tosach ar an mbáille aige agus ní raibh ach san. D'fháiltigh an
                    bhaintreach roimis.</p>
                <p>“Cad tá uaidh sin?” arsa Séadna.</p>
                <p>“Tá an cíos,” ar sise.</p>
                <p>“An mór é?” ar seisean.</p>
                <p>“Fiche púnt,” ar sise.</p>
                <p>“Seo,” ar seisean. “Tá púnt sa tseachtmhain ag dul do Mhicheál. Sin fiche púnt
                    d'á phágh roimh ré agat.”</p>
                <p>“Airiú,” ar sise, “cad ar a shon go dtabharfá an oiread san airgid dom roimh
                    ré?”</p>
                <p>“Ar son an tSlánuightheóra,” ar seisean.</p>
                <pb n="64"/>
                <p> “Go dtugaidh an Slánuightheóir a luach dhuit!” ar sise.</p>
                <p>Bhí sé imthighthe sul a raibh uain aici ar a thuille a rádh.</p>
                <p>Tháinig an báille isteach. Hata bán air. Pluic air. Pus mór-chúiseach air.
                    Caincín ramhar air. Muineál beathuighthe air. Casóg bhréide ghlas-caorach air.
                    Bolg mór air. Tárr leathan air. Colpaí air. Bata trom draighin duibh 'na láimh.
                    É ag cneadaigh agus ag séideadh.</p>
                <p>“Cíos nó seilbh, a bhean an tíghe,” ar seisean.</p>
                <p>Gobnait. — Ó, am briathar 's ambasa, a Pheig, nach bhfeaca eighre riamh ar
                    Sheághan an Aonaigh ach é!</p>
                <p>Peig. — Agus nach báille Seághan an Aonaigh, a Ghobnait?</p>
                <p>Gobnait. — Ambasa iseadh, dar ndóigh.</p>
                <p>Peig. — Cad eile mar sin?</p>
                <p>“Cíos nó seilbh, a bhean an tíghe,” ar seisean, díreach mar a deurfadh Seághan an
                    Aonaigh é.</p>
                <p>Do ghlaoidh sí ar a mac.</p>
                <p>“Seo, a Mhicil,” ar sise, “cómhairimh é sin agus tabhair do'n duine mhacánta so
                    é.”</p>
                <p>Do leath a shúile ar Mhicil, mar ní fheacaidh sé Séadna ag tabhairt an airgid d'á
                    mháthair, agus do leath a shúile ar an mbáille, mar ní raibh aon choinne aige go
                    raibh aon leath-pinge airgid sa tigh. Ghlac sé an cíos agus thug sé a bhóthar
                    air, agus isé a bhí go cráidhte cancarach, mar bhí an áit geallta aige an
                    mhaidion chéadna do dhuine eile ar bhreib mhaith.</p>
                <p>“Seadh!” arsa Séadna, ag teacht abhaile dhó, “Má bhí gnó idir lámhaibh aige ag
                    lot maitheasa mo sgillinge, bíodh gnó is mó 'ná é anois aige ag lot tairbhe an
                    fhichid púnt. Is dóigh liom nach misde dhom an gnó san d'fhágáil idir é féin
                    agus an bhaintreach.”</p>
                <p>Tháinig sé abhaile agus chrom sé ar an obair. Ba ghearr go raibh Micil isteach
                    'na dhiaigh, agus do chrom <pb n="65"/> sé ar an obair. Níor labhair aoinne an
                    chuid eile de'n lá, agus ní raibh le cloisint ann ach bog-fheaduíol na bhfear,
                    anál fhada throm Shéadna, mion-bhuillí na gcasúr mbeag agus tarang agus fásgadh
                    an tsnátha chéaraigh.</p>
                <p>Nuair a chuaidh Micil abhaile an oídhche sin, d'inis a mháthair dó cad dúbhairt
                    Séadna le linn an airgid do thabhairt dí dhó, go ndúbhairt sé gur ar son an
                    tSlánuightheóra do bhí sé 'ghá thabhairt dí. Bhí iongnadh ortha araon, mar níor
                    bh'é a dtuairim riamh go raibh puínn cráibhtheachta ag baint le Séadna.</p>
                <p>Do ghluais Micil ag sguruidheacht agus d'inis sé do bhuachaill eile é. Ba ghearr
                    go raibh sé fada fairsing ar fuid na dúithe. D'airigh Diarmuid liath é. D'airigh
                    an báille é. D'airigh Sadhbh é.</p>
                <p>“A dhaid,” arsa Sadhbh, “ar airighis cad a dhéin Séadna le déanaighe?”</p>
                <p>“Níor airigheas agus is cuma liom.”</p>
                <p>“Sdó', a dhaid, do cheapamar go raibh ciall aige.”</p>
                <p>“Airiú, agus cad do dhéin sé?” arsa Diarmuid.</p>
                <p>“Do dhéin sé an tuathal, rud nár theip riamh air,” ar sise.</p>
                <p>“Agus cad é an tuathal is deiriníghe atá déanta aige?” arsa Diarmuid.</p>
                <p>“Tá,” ar sise, “dul agus ceud púnt airgid do thabhairt do'n tsnamhaire bheag san
                    thuas, máthair Mhichíl bhacaigh.”</p>
                <p>“Airiú, a Shadhbh, ná creid é.”</p>
                <p>“Ó, go deimhin, a dhaid, ní'l focal bréige ann. Isé an báille féin d'inis dom é.
                    Ní fheadar cá bhfuair sé an t-airgead go léir. Agus dar ndóin, cad é an tairbhe
                    dhó airgead a bheith aige má's mar sin a cheapas sé é sgaoileadh uaidh? Is maith
                    a dhéinis an cleamhnas <pb n="66"/> do bhriseadh an uair úd. Ní chuirfinn a
                    chathughadh go bráth dhíom mé bheith pósta ag amadán.”</p>
                <p>“Ambasa, a Shadhbh,” arsa Diarmuid, “ní mise a bhris é.”</p>
                <p>“'Dhe agus darfa liath, a dhuine, cia eile bhris é ach tusa? Dar ndóigh ní
                    h-amhlaidh a mheasfá a rádh gurab é Séadna do bhris é!”</p>
                <p>“Andaigh, a ghamhain, ní dócha gur bhris aoinne é. Ní raibh sé ann le briseadh,”
                    arsa Diarmuid.</p>
                <p>“Ní raibh sé ann le briseadh!” ar sise. “Ní raibh agus ní bhéidh! Is deas an
                    saghas duine thú! Ní raibh sé ann le briseadh! Is deas an chaint í sin uait-se.
                    Siniad do chómharsain uile agus a gclann curtha i gcrích acu, agus cad 'tá
                    déanta agat-sa? Ní raibh sé ann le briseadh! Ní raibh agus ní bhéidh!”</p>
                <p>Ansan do chrom sí ar ghol.</p>
                <p>D'eirigh Diarmuid agus bhuail sé síos chun an doruis agus chuir sé a ghuala leis
                    an ursain, agus d'fheuch sé síos an bóthar, agus ansan d'fheuch sé suas an
                    bóthar.</p>
                <p>Cáit. — Dá mbéinn i gcás Dhiarmuda deurfainn léi, “main do dheór nár chuirir
                    díot!”</p>
                <p>Peig. — Ní fheadar, a Cháit. B'fhéidir dá mbéidhfeá i gcás Dhiarmuda nár
                    bh'fhearra dhuit rud a dhéanfá 'ná an rud a dhéin seisean. Isé is dóichíghe
                    gurab aige b'fhearr a fhios cad ba cheart dó a dhéanamh.</p>
                <p>Cáit. — An stiúsaidhe! Is beag orm í.</p>
                <p>Gobnait. — Ar airigh Máire Ghearra é, a Pheig?</p>
                <p>Peig. — An Domhnach a bhí chúgainn, bhí sí ag caint le máthair Mhicil, agus fuair
                    sí tuairisg an sgéil díreach fé mar a thuit sé amach. Bhí áthas mór go léir
                    uirthi nuair a thuig sí gur thug sé an t-airgead uaidh ar son an
                    tSlánuightheóra.</p>
                <p>“Agus,” ar sise, “tá súil agam anois go dtuillfidh <pb n="67"/> Micheál an
                    t-airgead san chómh macánta agus dá mba ná béadh sé fághalta roimh ré aige.”</p>
                <p>“Dómhaise,” arsa 'n bhaintreach, “siné iongnadh an sgéil ar fad. Nuair a bhí sé
                    ag díol na bhfear aréir do shín sé púnt chun Micil mar ba ghnáth. ‘Ó,’ arsa
                    Micil, ‘táim díolta cheana.’ ‘Glac é sin uaim’, arsa Séadna, agus b'éigean
                    dó.”</p>
                <p>“Seadh!” arsa Máire Ghearra, “bhídís 'ghá rádh ná raibh creideamh ag Séadna.
                    Bíodh san mar chómhartha acu air!”</p>
                <p>“Creideamh?” arsa 'n bhaintreach. “Ní fheaca a leithéid riamh. Dá mairinn míle
                    bliaghan ní chuirfinn as mo cheann an fheuchaint a thug sé orm nuair adúbhairt
                    sé an focal agus é ag síneadh an airgid chúgam. ‘Ar son an tSlánuightheóra,’ ar
                    seisean, agus nuair fheuchas suas air, bhí an dá shúil aige 'á chur tríom i
                    dtreó go dtáinig iaracht d'anfha orm ná féadfainn a innsint duit.”</p>
                <p>“Éist, a óinsigh,” arsa Máire. “Cad ba ghádh an t-anfha?”</p>
                <p>“Ó, leig dom féin, a Mháire. Is amhlaidh mar atá an sgeul, dá bhfeuchainn i
                    gcoinnibh a shúl an tarna h-uair do thuitfinn,” arsa 'n bhaintreach.</p>
                <p>“A Shiobhán!” arsa Máire Ghearra.</p>
                <p>“Teacht, a Mháire,” arsa 'n bhaintreach.</p>
                <p>“Tá rún agam le tabhairt duit,” ar sise, agus bhí creathán 'na ballaibh agus 'na
                    guth.</p>
                <p>“Ná bíodh ceist ort, a Mháire,” arsa Siobhán. “Coimeádfad-sa do rún, dá mbéadh
                    m'anam air.”</p>
                <p>“Tá a fhios agam-sa go maith go gcoimeádfair, a Shiobhán, ach tá níos mó agat le
                    déanamh dom 'ná mo rún a choimeád.”</p>
                <p>Do stad sí. Níor labhair Siobhán.</p>
                <pb n="68"/>
                <p> “Bhíos tamall de m' shaoghal, a Shiobhán,” ar sise, “agus do cheapas ná pósfainn
                    choídhche.”</p>
                <p>“Ní h-aon tamall mór de d' shaoghal atá caithte,” arsa Siobhán.</p>
                <p>“D'á luíghead é, tá sé buartha go maith le déanaighe,” arsa Máire.</p>
                <p>“Ní fheicim puínn ádhbhar buartha agat,” arsa Siobhán.</p>
                <p>“Tá mo chroídhe d'á shníomh le buairt,” ar sise.</p>
                <p>Ansan do labhair sí i gcogar le Siobhán agus chaitheadar tréimhse mór ag
                    cogarnaigh. Nuair a bhí an chogarnach críochnuighthe acu chuaidh Máire abhaile
                    agus chuaidh Siobhán a chodla. Ach ní baoghal gur thuit aon neul codlata ar
                    Mháire ná ar Shiobhán an oídhche sin.</p>
                <p>Nuair dh'eirigh Siobhán ar maidin isí a bhí go tuirseach. Nuair a cheap sí a
                    caidhp a chur ar a ceann, is 'na póca a chuir sí é. Nuair a cheap sí a bróg a
                    chur ar a cois, is sa teine a chuir sí í mar chuirfeadh sí fód móna. Nuair a
                    tháinig sí ar a glúinibh chun na bpaidreacha do rádh, do theip uirthi focal ar
                    bith a rádh le cruinneas ach “Go gcuiridh Dia ar mo leas mé! Go gcuiridh Dia 's
                    Muire Mháthair ar mo leas mé!” Nuair a theastuigh ó Mhicil a chuid bídh
                    d'fhághail, ní raibh an biadh ollamh dó. Nuair a cuireadh os a chómhair é, ní
                    raibh sé ach leath-bheirbhthe. Níor leig sé aon nídh air, ach an biadh do
                    chaitheamh chómh maith agus d'fhéad sé é.</p>
                <p>“Tá rud éigin ar mo mháthair,” ar seisean i n' aigne féin. “Ní fheadar an
                    tsaoghal cad 'tá ag eirighe fúithi. Ní h-éidir gurab é an báille úd a bhéadh ag
                    teacht airís? A mháthair,” ar seisean, “tá rud éigin ag déanamh buartha dhuit.
                    An raibh a thuille le h-éileamh ag an mbáille an lá úd?”</p>
                <p>“Ach! ní raibh, a Mhicil, oiread agus leath-phinge. Ní'l blúire orm ach nár
                    chodlas puínn aréir.”</p>
                <pb n="69"/>
                <p> “Níor bh'fhearra dhuit rud a dhéanfá anois, a mháthair,” arsa Micil, “'ná dul
                    agus greas a chodladh dhuit féin.”</p>
                <p>“Is olc an rud codladh d'fhínn an lae, a Mhicil,” ar sise. “B'fhearr do dhuine
                    foidhne dhéanamh air dá mb'fhéidir é, i dtreó go mbéadh codladh na h-oídhche go
                    maith aige.”</p>
                <p>Do ghluais Micil suas go tigh Shéadna agus do luígh sé ar a ghnó. Ní raibh dá
                    ghreim curtha aige nuair siúd isteach 'na dhiaigh a mháthair. Thóg sé a cheann
                    agus d'fheuch sé uirthi. Thóg Séadna a cheann agus d'fheuch sé uirthi.</p>
                <p>“A Shéadna,” ar sise, “dá mb'é do thoil é, d'oirfeadh dhom focal a labhairt leat
                    ad' aonar.”</p>
                <p>“A Mhichíl,” arsa Séadna, “dá mb'áil leat-sa bualadh amach ansan tamaillín.”</p>
                <p>Do bhuail Micil amach agus chuir sé a dhrom le claidhe “Ní fheadar an tsaoghal,”
                    ar seisean leis féin, “cad atá ag eirighe dhí, nó cad é an fuadar é seo
                    fúithi!”</p>
                <p>Bhí tor aitinn taobh leis. Chonaic sé ar an dtor beach bheag i n-achran i snáith
                    ruadháin alla. Do phreab an ruadhán alla amach as an áit 'na raibh sé i bhfolach
                    agus thug sé fé bhreith ar an mbeich mbig. Nuair a chonaic sise ag teacht é
                    chuir an sgeón dúbailt nirt inti, agus do bhris sí an snáth agus d'imthigh
                    sí.</p>
                <p>Síle. — Ó, am briathar, a Pheig, go bhfeaca-sa rud mar sin ag ruadhán alla dh'á
                    dhéanamh, ach má 'seadh, ní beach a bhí sa tsnáith ach cuil, agus do rug an
                    ruadhán alla ar chaol-drom ar an gcuil, agus am briathar ná raibh aon mhaith dhí
                    bheith ag crothadh a cos agus ag únfhairt. Choimeád sé a ghreim chun go raibh sí
                    socair go leór. Agus ansan dá bhfeicfeá mar fhill sé sa tsnáith í agus mar a rug
                    sé leis isteach í.</p>
                <pb n="70"/>
                <p> Gobnait. — Is dócha gur dhéin sé bagún dí.</p>
                <p>Sile. — Do rug sé leis í, pé 'n Éirinn é.</p>
                <p>Peig. — Ní rug ruadhán alla Mhicil an bheach leis, mar d'imthigh sí uaidh. Agus
                    nuair a cheap Micil go raibh an tamaillín caithte d'fhill sé ar an dtigh. Nuair
                    a bhí sé ag déanamh ar an ndorus d'airigh sé Séadna a' rádh na bhfocal so:—</p>
                <p>“Ba shaoire dhí an bás is measa do fuair duine riamh, agus í 'ghá fhághail seacht
                    n-uaire i ndiaigh a chéile, ná mise 'ghá pósadh!”</p>
                <p>Do chas Micil agus chuir sé an talamh dé sul ar airigh sé a thuille. Ach má
                    chuir, ní túisge bhí sé airís ag an dtor aitinn 'ná d'eirigh árd-fhearg air.</p>
                <p>“Is deas an obair í seo,” ar seisean i n'aigne féin. “Is leamh an gnó dom'
                    mháthair teacht anso ag déanamh cleamhnais do Shadhbh Dhiarmud' Léith! Fan go
                    dtéighead-sa abhaile anocht!”</p>
                <p>Le n-a linn sin do chonaic sé a mháthair ag déanamh air agus aghaidh bhán uirthi
                    ar dhath an bháis. Phreab sé 'na coinne.</p>
                <p>“Airiú, a mháthair,” ar seisean, “cad 'tá ort?”</p>
                <p>“Éist, éist, a mhic ó!” ar sise i gcogar. “Ní'l aon rud orm. Imthigh isteach chun
                    do ghnótha. Táid na fir eile ag teacht láithreach.”</p>
                <p>Chuaidh Micil isteach. Bhí an dorus ar dian-leathadh agus gan duine istigh
                    roimis. Bhí inead Shéadna folamh. Do shuigh Micil agus do tharaing sé chuige a
                    ghnó. Thánadar na fir 'na nduine 's 'na nduine. Do ghluais an obair mar ba
                    ghnáth. Níor fhill Séadna an lá san.</p>
                <p>Síle. — Cogar, a Pheig; dar ndóigh ní h-ag déanamh cleamhnais do Shadhbh a bhí
                    Siobhán?</p>
                <p>Peig. — Cad eile, a Shíle, a chuid?</p>
                <pb n="71"/>
                <p> Síle. — Do Mháire Ghearra, gabhaim-se orm. Agus ba dhóigh liom, dá mbéadh aon
                    chiall ag Micil, go dtuigfeadh sé an méid sin, feuch!</p>
                <p>Gobnait. — Agus cá bhfios duit, a Shíle gur do Mháire Ghearra a bhí sí ag déanamh
                    an chleamhnais, nó cá bhfios duit an cleamhnas a bhí aici d'á dhéanamh i n-aon
                    chor?</p>
                <p>Síle. — Ó! go deimhin is beag d'á mhearbhall orm. Cad air gur thug sí féin agus
                    Máire Ghearra an oídhche ag cogarnaigh? Cad do bhain codla na h-oídhche de'n
                    bheirt? Cad é an rún a thug Máire Ghearra dhí? Tá a fhios agam-sa go maith cad a
                    bhí ar siúbhal acu, geallaim dhuit é.</p>
                <p>Peig. — Is dóigh liom, a Shíle, ná fuilir abhfad ó'n gceart, agus gur
                    géar-chúisíghe go mór thú 'ná Micil.</p>
                <pb n="72"/>
            </div>
            <div type="chapter">
                <head>Caibidiol an naoi.</head>
                <p>Peig. — Níor fhill Séadna an lá san, agus níor fhill sé an oídhche sin.</p>
                <p>D'fhan Micil i bhfeighil na h-áite. Is air a bhí an iongnadh nuair a fuair sé ná
                    raibh Séadna ag teacht. Thug sé an oídhche 'sa chathaoir shúgáin. Cheap sé ó am
                    go h-am go mbéadh Séadna chuige an dorus isteach. Trí h-uaire do phreab sé 'na
                    shuidhe agus chuaidh sé go dorus. D'airigh sé ciscéim duine, dar leis féin, gach
                    uair díobh, agus thabharfadh sé an leabhar gur bh'é Séadna a bhí ann. An uair
                    dheirineach díobh, cheap sé go bhfeacaidh sé Séadna féin ag déanamh ar an
                    ndorus, agus do bhog sé a bheul chun labhartha leis, ach nuair dh'fheuch sé níos
                    cruinne ní raibh aoinne ann. Níor chuaidh sé go dorus a thuille. D'fhan sé sa
                    chathaoir i n-aice na teine. Chuir sé fód móna síos anois agus airís. Bhí sé
                    ansan faid gach n-fhaid. Cheap sé nár bh'fhéidir aon oídhche bheith chómh fada.
                    Do bhí uaigneas agus crith-eagla air agus faitchíos, agus níor fhág san é gan
                    múisiún codlata bheith air ó am go h-am. Do thuit múisiún díobh air ba thruime
                    'ná a chéile, agus do chonaic sé lán an tíghe de dhaoinibh beaga dubha 'na
                    thímpal, agus iad go léir ar a thí, agus aon duine uasal amháin ann agus é 'ghá
                    chosaint ortha. Do shleamhnuigh duine acu isteach ar an dtaobh thiar de'n duine
                    uasal agus thug sé fobha fé Mhicil, agus a fhiacla nochtaithe aige.</p>
                <p>Do phreab Micil as a chodla. Bhí oiread fraocháin ins gach braon alluis a bhí
                    leis, agus é ar baill-chrith.</p>
                <p>“A Mhuire na bhfeart!” ar seisean, “cad a dhéanfad? Nó cad d'imthigh ar an
                    oídhche go bhfuil sí <pb n="73"/> chómh fada? Nó cad d'imthigh ar Shéadna, nó
                    cad 'tá 'ghá choimeád? Má oirean dó cleamhnas a dhéanamh le Sadhbh, nár chóir go
                    mbéadh an lá fada a dhóithin chuige agus gan bheith ag caitheamh na h-oídhche
                    amuich ar an gcuma so? Is dorcha an duine é. Is deacair bheith suas leis.
                    Dubhairt sé gur shaoire dhí bheith marbh 'ná é 'ghá pósadh, agus siné anois é
                    'ghá pósadh ar a dhícheal. Ní fheadar an tsaoghal cad uime gur shaoire dhí
                    bheith marbh 'ná é 'ghá pósadh. Bá dhóich liom-sa gur shaoire dhó-san bheith
                    marbh 'ná Sadhbh 'ghá phósadh. Ní phósfainn í ar a bhfuil d'airgead ag Séadna
                    agus aici féin agus ag á h-athair i dteannta a chéile, feuch!”</p>
                <p>Le n-a linn sin thug sé fé ndeara solus mar bhéadh eirighe an lae. Chuir san
                    árd-mhisneach air. Ach i gceann tamaill isé rud d'eirigh 'ná an ghealach. Nuair
                    a chonaic sé solus na gealaighe ag taithneamh isteach tríd an bhfinneóig agus
                    anonn ar an gclabhar mar a raibh an mhealbhóg ar crochadh, agus gan aon leus de
                    sholus an lae ag teacht, do dhubhuigh agus do ghormuigh aige, i dtreó, dá
                    leigeadh eagla dhó é, go gcromfadh sé ar ghol. Nuair a tháinig an solus cruinn
                    ar an mealbhóig do chuir sé dealbh cinn duine uirthi. Cheap Micil ná feacaidh sé
                    eighre riamh ach é ar cheann na caillighe sa sgeul fiannuidheachta, go mbíodh an
                    dá fhiacal ba shia siar 'na ceann mar dhá mhaide croise aici. Nuair a bhí sé ag
                    feuchaint tamall air do choruigheadar na súile agus do bhog an beul mar bhéadh
                    sé chun labhartha. Bhí a fhios ag Micil go maith ná raibh ann ach an mhealbhóg,
                    ach mar sin féin do choruigh a chuid fola agus do sheasaimh a ghruaig agus do
                    ghluais colgrithfín fan chnámha a dhroma. B'éigean dó a shúile do dhúnadh sul a
                    mbéadh sé ag feuchaint ar na súilibh úd ag coruighe. Bá ghearr go mb'éigean dó
                    iad d'osgailt airís le h-eagla agus le <pb n="74"/> sgannradh. Fé dheire do
                    tháinig sgamal ar an ngealaigh, agus do cuireadh an mhealbhóg 'na riocht féin.
                    Ba mhór an fhuasgailt é. Ghabh Micil a bhuidhchas le Dia go dúthrachtach, ná
                    bíodh eagal ort, agus ní foláir nó do thuit sámh-chodla le n-a linn sin air, mar
                    isé ceud rud eile a thug sé fé ndeara 'ná an ghrian ag taithneamh ar an
                    mealbhóig i n-inead na gealaighe, an obair ar siúbhal 'na thímpal, bog-fheaduíol
                    na bhfear, mion-bhuillí na gcasúr mbeag, agus tarang agus fásgadh an tsnátha
                    chéaraigh. D'fheuch sé anonn ar inead Shéadna. Bhí Séadna féin ann, agus é ag
                    obair chómh dian chómh díchealach agus dá mba ná béadh cuid na h-oídhche aige go
                    dtí go mbéadh an bhróg san díolta.</p>
                <p>D'eirigh Micil agus d'fheuch sé anonn ar a shuidhchán féin.</p>
                <p>“A Mhichíl,” arsa Séadna, “eirigh-se abhaile agus ith rud éigin agus codail greas
                    eile. Tá págh an lae indiú tuillte agat tar éis na h-oídhche. Ní gádh dhuit
                    teacht chun oibre go dtí maidin amáireach.”</p>
                <p>Le linn na cainte sin do rádh dhó, d'fheuch sé ar Mhicil, agus d'á mhéid codla a
                    bhí i súilibh Mhicil, thug sé fé ndeara an fheuchaint. D'fheuch sé deich
                    mbliaghna níos sine 'ná mar 'fheuch sé indé roimhe sin. Chomáin Micil leis
                    abhaile. Ach níor sgar an fheuchaint úd le n-a chuimhne.</p>
                <p>“Tá buairt mhí-chuíbhsach éigin air,” ar seisean i n'aigne féin. “Ní mór dom é
                    innsint dom' mháthair, agus a chur 'na cómhairle cad is ceart a dhéanamh.”</p>
                <p>Tháinig sé go dtí an tigh, ach má tháinig, ní raibh tásg ná tuairisg a mháthar
                    ann roimis. Ní raibh críosdaídhe an Luain ann. Do chuarduigh sé mór-thímpal an
                    tíghe. Do ghlaoidh sé uirthi. Ní raibh maith dhó ann.</p>
                <p>“Ó, mhais'! Ó, mhais'! Ó, mhais'!” ar seisean. <pb n="75"/> “an bhfeacaidh aoinne
                    riamh a leithéid? Chómh siúrálta agus tá bianna ar mhaide bacaigh, tá sí
                    imthighthe síos go tigh Dhiarmuda Léith ag críochnughadh an chleamhnais! Agus
                    cad a dhéanfad? Cad a dhéanfad i n-aon chor? Ní cheadóchainn ar ór na cruinne
                    Séadna d'á phósadh leis an ansgian mná san. Ó! Ó! Ó! Cad a dhéanfad i n-aon
                    chor? Mheasas go raibh ciall agam' mháthair, agus dar ndóich ní'l fasg aici agus
                    a leithéid sin de chleamhnas a bheith idir lámhaibh aici. Ní'l rud ar bith agam
                    le déanamh ach an t-aon rud amháin, an talamh do chur díom síos láithreach bonn,
                    agus an cleamhnas a bhriseadh sul a mbéidh sé ró dhéanach. An stiúsaidhe
                    mí-náireach mór- chúiseach! Humhth! Is beag an iongnadh feuchaint chríonna
                    chaithte aige! Ní fheadar ó thalamh an domhain cad é an greim atá acu air. Ní
                    h-éidir gurab amhlaidh a bhéadh sé tar éis ceangail nó geallamhna éigin a chur
                    air féin agus go mbéidís anois a d'iaraidh airgid do bhaint amach? Bhíomair go
                    léir ag magadh fé Dhiarmuid an lá úd a chuaidh sé suas. B'fhéidir go raibh a
                    fhios aige féin cad a bhí ar siúbhal aige. ‘Ní'l sprid ná púca gan fios a chúise
                    aige féin.’ Agus feuch, ní dúbhairt Séadna, ‘Ní phósfad í,’ ach, 'Ní'l aon fhonn
                    pósta orm.’ B'fhéidir ná tiocfadh briseadh an chleamhnais chómh saoráideach
                    chúgam agus cheapas é. — Agus feuch, airiú! Sidé anso mé ag cur agus ag
                    cúiteamh, agus b'fhéidir an cleamhnas d'á chríochnughadh agam' mháthair. Nár
                    chúitigh- thear a saothar léi! Mura deagh-chómharsanach atá sí!”</p>
                <p>Bhí sé páirc ó'n dtigh sul a raibh an machtnamh déanach san críochnuighthe aige,
                    agus é ag déanamh ceann ar aghaidh síos ar thigh Dhiarmud' Léith, agus é ag cur
                    na slíghe dhé chómh tiugh i n-Éirinn agus bhí sé sa chois bhacach í chur dé. Ba
                    ghearr go raibh sé ar aghaidh tíghe Dhiarmuda amach agus saothar air.</p>
                <pb n="76"/>
                <p> Ní raibh Diarmuid sa dorus fós. Bhí sé ró luath sa lá. Sheasaimh Micil ar
                    aghaidh an doruis amach.</p>
                <p>“A mháthair!” ar seisean, i n-árd a chinn 's a ghutha.</p>
                <p>Chuir Sadhbh a ceann amach sa dorus, agus greim aráin aici d'á chogaint.</p>
                <p>“A mháthair!” arsa Micil airís. “Tar amach anso agus siúbhail leat abhaile
                    láithreach. Tá gnó éigin eile le déanamh agat d'éaghmuis bheith ag teacht anso
                    ad' mhaidrín lathaighe acu. Má tá cleamhnas le déanamh acu déinidís féin é nó
                    leigidís dó.”</p>
                <p>Do shloig Sadhbh an greim do bhí 'na beul.</p>
                <p>“Airiú, greadadh chúgat, a bhacacháin!” ar sise, “Cad tá anois ort?”</p>
                <p>“Bacachán an eadh?” arsa Micil. “Tá mo dhá dhóithin orm. Ní rabhais-se sásta
                    t'ainim féin agus ainim t'athar a bheith i mbeul na ndaoine, gan mo mháthair- se
                    do tharang isteach i nbhúr ngnó. Ach tabharfad-sa togha an aireachais an rud a
                    theip oraibh féin ná cuirfidh sibh chun cinn é le n-a congnamh-san. A mháthair!
                    A mháthair, adeirim!”</p>
                <p>“Imthigh leat abhaile, a thulcais, agus ná bí 'gár mbodhradh! Agus má thógais
                    braon, eirigh a-chodla agus cuir díot é,” ar sise.</p>
                <p>“Deirim leat ná fágfaidh aon chos díom an áit seo go dtagaidh sí amach,” ar
                    seisean. “Agus deirim rud eile leat, agus creid uaim é, nach gádh dhuit bheith
                    ag caitheamh do bhalcaisí dhíot nuair ná pósfaidh Séadna thú. Ní phósfadh sé thú
                    dá mba ná béadh i n-Éirinn ach tú, a stiúsaidhe sheanda! A mháthair! A mháthair,
                    adeirim! Tar anso amach, nó raghad ist ach agus tabharfad amach ar mo,
                    bhacalainn thú.”</p>
                <p>“Airiú, a bhrealláin bhacaigh mura bhfágair an áit sin agus glanadh as mo radharc
                    go diair, cuirfead cómhartha <pb n="77"/> ort a leanfaidh dhíot an fhaid a
                    bhéidh cos cham ort,” ar sise, agus ní h-ag caint a bhí sí ach ag sgreadaigh
                    agus ag léimrigh, agus a gruaig ag rinnce mór-thímpal a cinn.</p>
                <p>D'imthigh sí isteach. Cheap seisean go mbéadh a mháthair chuige amach. I n-a
                    inead san, is amhlaidh d'fhill Sadhbh agus árthach 'na láimh. D'osgail sí an
                    dorus agus do steall sí a raibh san árthach fé n-a cheannachaibh. Ba mhaith an
                    mhaise aige é, do léim sé i leath-taoibh. Do ghluais an t-uisge a bhí san
                    árthach treasna an bhóthair agus gal beirbhthe as.</p>
                <p>“A chuirpthigh!” ar seisean. “An amhlaidh a mheasais mé mharbhadh?”</p>
                <p>“Bain an chluas díom,” ar sise, “dá bhfaghthá an méid sin ná tiocfá anso airís ag
                    lorg do mháthar, an snamhaire!”</p>
                <p>Le n-a linn sin, seo amach Diarmuid agus a chaipín breac air. Do rug sé ar
                    ghualainn ar Mhicil.</p>
                <p>“A Mhicil,” ar seisean, “tá dearmhad éigin ort. Ní'l do mháthair anso, ná ní
                    raibh, ní fheadar cathain.”</p>
                <p>“An ndeirean tú liom é?” arsa Micil.</p>
                <p>“Deirim gan amhras,” arsa Diarmuid. “An amhlaidh ná fuil sí sa bhaile?”</p>
                <p>“Ní raibh sí sa bhaile nuair 'fhágas-sa an baile,” arsa Micil.</p>
                <p>“An raibh sí sa bhaile aréir?” arsa Diarmuid.</p>
                <p>“Is fíor dhuit go díreach,” arsa Micil. “B'fhéidir go raibh, agus gurab amhlaidh
                    dh'fhágas am' dhiaigh sa bhaile í.”</p>
                <p>Bhí aithne ag Micil ar Dhiarmuid agus ar a cheisdiughchán, ach ní raibh sé le dul
                    uaidh chómh saor.</p>
                <p>“Stad, a Mhicil,” arsa Diarmuid. “Ná bí 'ghá leigint ort gur amadán tú, mar ní
                    h-eadh. Cad do <pb n="78"/> chuir ad' cheann í bheith anso ag déanamh cleamhnais
                    do Shadhbh agus do Shéadna?”</p>
                <p>Bhíodar ag siúbhal go socair agus ag druidim ó'n dtigh, aghaidh Mhicil ar an
                    mbaile, Sadhbh ag callaireacht 'na ndiaigh, agus Diarmuid ag feitheamh le
                    freagra.</p>
                <p>“Dómhaise go deimhin,” arsa Micil, “do chuir rud greannmhar. Taidhreamh a
                    déineadh aréir dom. Cheapas go rabhas i dtigh Shéadna am' aonar, am' shuídhe sa
                    chathaoir shúgáin agus an mhealbhóg ar m'aghaidh amach ar crochadh ar an
                    gclabhar. Tháinig dealbh cinn mná ar an mealbhóig. Do labhair an ceann liom.
                    D'aithnigheas glór Shadhbh ag teacht as. ‘Tá do mháthair,’ arsa 'n ceann, ‘ag
                    briseadh a croídhe ag casadh le cleamhnas do dhéanamh idir mise agus Séadna, ach
                    ba shaoire do Shéadna an bás ba mheasa a fuair duine riamh 'ná mise 'ghá
                    phósadh.’ Le n-a linn sin do phreabas am' dhúiseacht agus do phreabas am'
                    shuídhe. Do ghlaodhas ar mo mháthair. Ní bhfuaras aon fhreagra. Cheapas
                    láithreach gur anso a bhí sí, agus do leanas í.”</p>
                <p>D'fheuch Diarmuid air idir an dá shúil. Níor staon Micil. Dá bhfaghadh Diarmuid
                    Éire air ní fheudfadh sé a dhéanamh amach cia'cu fírinne nó éitheach bhí ag
                    Micil d'á innsint. Do stad sé ar feadh tamaill mhaith. Fé dheire dúbhairt
                    sé:—</p>
                <p>“Tá eagal orm, a Mhicil, gur bh'é taidhreamh na súl n-osgalta agat é.”</p>
                <p>“Dómhaise go deimhin,” arsa Micil, “siné díreach an sgeul. Ní féidir liom a
                    dhéanamh amach ar an neómat so, agus ní dócha go ndéanfad amach choídhche,
                    cia'cu am' chodla nó am' dhúiseacht a bhíos nuair ghlaodhas ar mo mháthair.”</p>
                <p>“Chómhairleóchainn duit,” arsa Diarmuid, “pé <pb n="79"/> taidhrimhthe déanfar
                    duit, gan teacht airís. Imthigh ort abhaile anois, agus go dtugaidh Dia ciall
                    níos fearr duit! Do chuadhais as go dian mhaith.”</p>
                <p>Do sgaradar.</p>
                <p>“Seadh,” arsa Micil leis féin, “ba dhóbair dom an donas a dhéanamh. Ní fheadar an
                    tsaoghal cár thug mo máthair an oídhche.”</p>
                <p>Nuair a tháinig Micil abhaile, bhí a mháthair ann roimis. Bhí a h-aghaidh agus a
                    súile ataithe ó bheith ag gol.</p>
                <p>“A mháthair,” arsa Micil, “cá raibh an tóramh?”</p>
                <p>“Cad a thug abhaile thú, a Mhicil?” ar sise.</p>
                <p>“Sdó,” ar seisean, “d'fhanas i bhfeidhil tíghe Shéadna aréir, mar do thug sé féin
                    an oídhche i mball éigin as baile, agus ansan ar maidin indiú dúbhairt sé liom
                    imtheacht abhaile agus greas a chodladh dhom féin; go raibh págh an lae seo
                    tuillte agam tar éis na h-oídhche.”</p>
                <p>“Airiú,” ar sise, “agus cár chaithis an lá ó mhaidin?”</p>
                <p>“Bhí an lá go breagh,” ar seisean, “agus ní raibh tuirse ná codla orm, ach má
                    'seadh tá ocras anois orm, geallaim dhuit é.”</p>
                <p>Thug sí rud le n-ithe dhó, agus má thug, ba mhaith an díol air é. Ba ghearr an
                    mhoill air mias mhaith mhór a ghlanadh. Nuair a bhí a chuid bídh caithte aige do
                    chrom sé ar chaint.</p>
                <p>“A mháthair,” ar seisean.</p>
                <p>“Teacht, a Mhicil,” ar sise.</p>
                <p>“Níor innsis dom cá raibh an tóramh,” ar seisean.</p>
                <p>“Cad a choimeád Séadna as baile i gcaitheamh na h-oídhche aréir?” ar sise.</p>
                <p>“Ní h-i gcaitheamh na h-oídhche aréir amháin a bhí sé as baile, ach ó mhaidin
                    indé. Nuair a thánaís-se amach ar maidin indé ó bheith ag caint leis agus tú i
                    riochtaibh dul i laige, do chuadhas-sa isteach agus ní raibh sé <pb n="80"/>
                    rómham istigh. Níor tháinig sé i gcaitheamh an lae, agus ansan nuair a bhíodar
                    na fir ag dul abhaile, d'fhanas-sa bhfeidhil na h-áite. Cheapas an uile neómat
                    go mbéadh sé chúgam an dorus isteach. Thuit mo chodla orm tráth éigin de'n
                    oídhche, agus nuair dh'osglas mo shúile, is amhlaidh a bhíodar go léir ag obair
                    am' thímpal, agus Séadna ann leis. Agus cogar, a mháthair, tá buairt mhór éigin
                    air.”</p>
                <p>“Dhé, cad í an bhuairt a bhéadh air? Ná fuil a dhóithin an tsaoghal airgid aige
                    agus an uile dhuine buidheach dhe?”</p>
                <p>“Tá a fhios agam-sa aoinne amháin ná fuil ró bhuidheach dhé,” arsa Micil.</p>
                <p>“Cia h-é sin?” ar sise.</p>
                <p>“Tá, Sadhbh Dhiarmuda,” ar seisean.</p>
                <p>“Airiú, cad é an chúis?” ar sise.</p>
                <p>“Tá,” ar seisean, “cúis a dóithin, mar ná pósfadh sé í.”</p>
                <p>“Dhe, sgeimhle uirthi, an cairiún! Cia phósfadh í sin?”</p>
                <p>Do thuit Micil siar ins na trithíbh dubha ag gáirídhe.</p>
                <p>“Cairiún! Cairiún! Cairiún!” ar seisean. “Ó nach truagh nár chuimhnigheas ar an
                    ainim sin ar maidin!”</p>
                <p>“Agus cad é an gnó a bhéadh agat dé ar maidin?” ar sise.</p>
                <p>“Ar maidin an lae fé dheire, adeirim,” ar seisean, “nuair a cuireadh síos ann mé
                    a d'iaraidh leathair, agus thug sí ‘bacachán’ orm.”</p>
                <p>“Thug sí ‘bacachán’ ort!” arsa 'n mháthair. “Dá mbéinn-se ag éisteacht léi, do
                    'neósainn di cia h-iad na bacacháin a bhain léi, agus do 'neósainn rud eile dhi
                    ná 'neósad duit-se anois, rud a bhainfeadh an mhórdháil di, geallaim dhuit
                    é.”</p>
                <p>“Agus cogar, a mháthair. Má 's é sin do mheas <pb n="81"/> uirthi, cad chuige go
                    ndeachais suas go tigh Shéadna ar maidin indé a d' iaraidh cleamhnais a dhéanamh
                    idir í féin agus Séadna?”</p>
                <p>“Cleamhnas idir í féin agus Séadna! Airiú, do bháithfinn mé féin sul a ndéanfainn
                    a leithéid,” ar sise.</p>
                <p>“Má 'seadh, cad chuige dhuit a rádh le Báb an Leasa, an lá úd a bhí sí anso, ná
                    pósfadh Séadna aon bhean i n-Éirinn ach Sadhbh?” ar seisean.</p>
                <p>“Báb an Leasa? Dhe mhaise, an óinseach, mar do theastuigh uaim cosg éigin a chur
                    le n-a teangain, agus gan í bheith 'ghá mhaoidheamh ar fuid na dúithe go
                    bpósfadh sé í féin, agus an dúthaigh ag magadh fúithi.”</p>
                <p>“Dómhaise go deimhin,” arsa Micil, “agus ní'l aon mhaith dhuit bheith 'ghá cheilt
                    orm, is cleamhnas a bhí idir lámhaibh agat ar maidin indé.”</p>
                <p>“Agus cá bhfios duit-se cad a bhí idir lámhaibh agam?”</p>
                <p>“Mar do labhair sé árd, agus d'airigheas an focal ‘ba shaoire dhí bás d'fhághail
                    'ná mise 'ghá pósadh.’”</p>
                <p>“Cogar, a Mhicil,” ar sise. “Dá bhfaghthá-sa do thoil sa sgeul, cia h-í an bhean
                    do thoghfá dhó?”</p>
                <p>“Máire Ghearra gan amhras,” ar seisean.</p>
                <p>D'fheuch sí air go geur.</p>
                <p>“Agus cad é an chúis,” ar sise, “go dtoghfá Máire Ghearra dhó seachas aon bhean
                    eile de na mnáibh seo go bhfuil an saoghal mór 'ghá bpósadh leis?”</p>
                <p>“An chéad phuinte 'ná a chéile dhe, a mháthair, ní'l meas mór agam ar chaint an
                    tsaoghail mhóir. Is cuma leis an saoghal mór, ach bheith ag caint, cad é
                    díobháil nó tairbhe na cainte a dhéinean sé go minic. Siné an saoghal mór 'ghá
                    phósadh le Sadhbh Dhiarmuda. B'fhearra dhó é féin a bháth'. Ní thoghfá-sa Báb an
                    Leasa dhó. Ní dheirim olc maith ná donaidhe le Nóra an Tóchair, ach <pb n="82"/>
                    deirim go bhfuil breall ar an saoghal mór, agus go mb' fhearr liom breall air
                    'ná a chómhairle a ghlacadh.”</p>
                <p>“Agus feuch,” arsa 'n mháthair, “siné an saoghal mór 'ghá phósadh le Máire
                    Ghearra, agus nach maith ná faghan té aon locht air.”</p>
                <p>“Nára' slán comórtas, go deimhin, Máire Ghearra agus an chuid eile acu! Cá bhfuil
                    leithéid Mháire Ghearra le fághail! Ní'l ins na seacht bparóistibh. Bean bhreagh
                    dhathamhail uasal. Bean chiallmhar thuisgionach dheagh- thabhartha suas, go
                    bhfuil bocht agus saidhbhir buidheach di. Bean dhiadha dheagh-shomplach, gur
                    fearr-de an pobal n-a n-éistean sí Aifrean ann. Tá uraim ag olc agus ag maith
                    dhi. Dá mbéadh beirt bhan ag troid agus go bhfeicfidís ag teacht í, do
                    stadfaidís go mbéadh sí gabhtha thársa, chómh maith agus dá mb'é an sagart a
                    bhéadh ann.”</p>
                <p>“Ní fheadar,” arsa 'n mháthair, “dá mbéadh Sadhbh ag troid ar an mbóthar, an
                    stadfadh sí dá bhfeiceadh sí Máire ag teacht.”</p>
                <p>“Dómhaise, am briathar mhóide, a mháthair,” ar seisean, “go bhfeacaidh mo dhá
                    shúil í 'ghá dhéanamh, agus nár chuir aon rud riamh a leithéid d'iongnadh orm,
                    feuch! Bhíos ag dul soir go tigh na mBúrcach le teachtaireacht. Nuair a bhíos ag
                    déanamh ar thigh Dhiarmuda d'airigheas Sadhbh ag callaireacht, aghaidh na muc
                    agus na madraí aici d'á thabhairt ar chómharsain éigin. Cia gheabhadh anoir de
                    thigh an chúinne ach Máire Ghearra. Ní túisge a chonaic Sadhbh í 'ná do stad an
                    challaireacht. Do chrom sí a ceann, agus d'imthigh sí isteach abhaile go
                    ríghin.”</p>
                <p>“Agus nach mór an iongnadh,” arsa 'n mháthair, “nár choruighis tú féin fadó chun
                    cleamhnais a dhéanamh do Séadna léi?”</p>
                <p>“'Sdó, sin é go díreach an sgéal,” ar seisean. “Do <pb n="83"/> cheapas-sa go
                    ndéanfá-sa fadó é, agus gur cruinne agus gur dheas-lámhachaíghe chuige thú 'ná
                    mise go mór.”</p>
                <p>“Tá eagal orm,” arsa 'n mháthair, “go bhfuil dearmhad ort sa méid sin. Dá mbéadh
                    cleamhnas d'á shaghas le déanamh, ceapaim-se ná fuil aoinne is fearr a dhéanfadh
                    é 'ná thú féin, go mór mór ó tá an oiread san dúil agat é fheisgint déanta.”</p>
                <p>“Go deimhin agus go dearbhtha, a mháthair,” ar seisean, “tá an ceart sa méid sin
                    agat, pé i n-Éirinn é. B'fhearr liom 'ná a bhfeaca riamh go bhfeicfinn an
                    cleamhnas san déanta. Ní raibh aon bheirt riamh níos oireamhnaíghe d'á chéile
                    'ná an bheirt. Ba dheacair maitheasaí Mháire do shárughadh, agus tá seisean
                    maith a dóithin dí. Ba mhaith liom an cleamhnas a dhéanamh ach ná feadar conus
                    cur chuige.”</p>
                <p>“Conus a chuirfeá chuige ach imtheacht siar go tigh Sheághain Cheataigh féin,
                    agus glaodhach i leath-taoibh ar an nduine agus t'aigne do nochtadh dhó? Ansan,
                    má thaithnean do chaint leis, cuirfidh sé féin os cómhair a inghíne an sgeul,
                    agus má thaithnean an cleamhnas léi-se nach shin leath an ghnótha déanta?”</p>
                <p>“Dar fiadh,” ar seisean, “tá an ceart agat. Imtheóchad anois láithreach.” Agus
                    siúd chun siúbhail é.</p>
                <p>“Go n-eirighidh leat níos fearr 'ná d'eirigh liom-sa!” ar sise 'na h-aigne
                    féin.</p>
                <pb n="84"/>
            </div>
            <div type="chapter">
                <head>Caibidiol a deich.</head>
                <p>Ar maidin, lar na mháireach, bhí Séadna agus a lucht oibre ag obair ar a
                    lán-dícheal. Bhí bog-fheaduíol na bhfear, agus mion-bhuillí na gcasúr mbeag,
                    agus tarang agus fásgadh an tsnátha chéaraigh ar siúbhal chómh dian agus dá mba
                    ná béadh bróg ná buatais d'á dhéanamh i n-aon bhall eile ar thalamh tirim na
                    h-Éirean.</p>
                <p>“Cé h-é sin aníos?” arsa duine des na fearaibh. Thóg gach aoinne a cheann ach
                    Micil.</p>
                <p>“Seághan Ceatach go deimhin!” arsa duine eile.</p>
                <p>Do phreab Séadna 'na shuidhe agus siúd amach é, agus síos i gcoinnibh Sheághain
                    Cheataigh.</p>
                <p>Thug an bheirt tamall mór ag gabháil treasna na páirce, anonn agus anall, ag
                    caint agus ag cur thré chéile, ach do bhíodar ró fhada síos, i dtreó nár fhéad
                    aon duine des na fearaibh focal de'n chaint a dhéanamh amach. Fé dheire do
                    sgaradar le n-a chéile. Do thug Seághan Ceatach a aghaidh siar ar a thigh féin.
                    Ach i n-inead filleadh chun a ghnótha, do thug Séadna a aghaidh an bóthar soir
                    chun na sráide.</p>
                <p>Do léim Micil, agus chaith sé uaidh an bhróg a bhí idir lámhaibh aige, agus siúd
                    fá dhéin a thíghe féin é ar sodar.</p>
                <p>Chómh luath agus tháinig sé ar an dtaoibh istigh de dhorus, “A mháthair!” ar
                    seisean, “a leithéid seo. Tá an cleamhnas déanta!”</p>
                <p>“Éist do bheul!” ar sise.</p>
                <p>“Ó, go deimhin tá,” ar seisean. “Bhí Seághan Ceatach féin thuas ó chianaibh, agus
                    bhí sé féin agus Séadna ar feadh uair a' chloig sa pháirc ag caint, agus <pb
                        n="85"/> ansan d'imthigh Seághan Ceatach abhaile agus tá Séadna imthighthe
                    soir go tigh an tsagairt.”</p>
                <p>“Cad a bhí acu d'á rádh sa pháirc?” ar sise.</p>
                <p>“Ní fheadar,” ar seisean. “Bhíodar ró fhada uaim.”</p>
                <p>B'fhíor do Mhicil é. Bhí Séadna imthighthe go tigh an tsagairt, ach má 'seadh, ní
                    chun an chleamhnais a chríoch- nughadh é.</p>
                <p>“Dia dhuit, a Shéadna!” arsa 'n sagart. “Is cneasda go léir na bróga iad súd a
                    chuiris chúgam an lá fé dheire.”</p>
                <p>“Dia 's Muire dhuit agus Pádraig, a Athair! Tá áthas orm mar thaithnid na bróga
                    leat. Ach isé rud a thug anois chun cainte leat mé 'ná mé bheith i gcruadh-
                    chás.”</p>
                <p>“Go deimhin agus go dearbhtha, a Shéadna, is oth liom san do chlos; agus ní mé
                    amháin, ach ní'l duine ar fuid na dúithe, íseal ná uasal, bocht ná saidhbhir,
                    nár bh'oth leó é. Agus go deimhin féin, agus ní i dtaoibh tu bheith láithreach
                    adeirim é, ba mhaith an ceart dóibh.”</p>
                <p>“Is 'mó céim cruaidh gur ghabhas tríd le tamall, a Athair. Ach sidé an greim is
                    géire d'ár rug riamh ar mo chroídhe. Tá aithne agat ar inghín Sheághain
                    Cheataigh?”</p>
                <p>“Tá gan amhras, a Shéadna. Cia aige ná fuil aithne ar Mháire? An óig-bhean is
                    creideamhnaíghe sa pharóiste.”</p>
                <p>“Ní'l a leithéid eile ag siúbhal drúchta indiu, a Athair, agus is amhlaidh mar
                    atá an sgeul agam-sa le fada, do thabharfainn a bhfuil an tsaoghal agam, agus a
                    raibh riamh agus a mbéidh go bráth, ar neart a bheith dhom í phósadh.”</p>
                <p>“Is truagh nár innsis an méid sin dom fadó, a mhic ó. Tá a fhios agam-sa, ar
                    slígh nach misde dhom a <pb n="86"/> innsint duit-se anois, go bhfuil an aigne
                    chéadna ag Máire dhuit-se atá agat-sa di-se.”</p>
                <p>“Cad é sin agat d'á rádh, a Athair?” arsa Séadna, agus sgeón ann.</p>
                <p>“Tá an rud atá ar eólas agam, isé sin gur gioraide a saoghal do Mháire Ghearra
                    mura bpósfar leat-sa í. Tá sí dh'á snaoidh amach os cómhair ár súl.”</p>
                <p>“Ó! Dia le m'anam!” arsa Séadna. “Tá an sgeul níosa seacht measa 'ná mar a
                    bheartuigheas!”</p>
                <p>“Airiú, an as do mheabhair ataoi?” arsa 'n sagart?</p>
                <p>“Ó! ní h-as mo mheabhair, a Athair, ná as mo chéill. Is ró chruinn atá gach taobh
                    acu agam. Tá bean bhocht ansúd thiar gur chuireas comaoine bheag uirthi an lá fé
                    dheire. Tháinig sí, mar mhaithe liom, dar léi, agus do labhair sí liom ar an
                    ngnó so. Cheapas gur chuireas i n-iúl dí, soiléir go leór, ná raibh aon bhreith
                    agam ar chleamhnas a dhéanamh le Máire Ghearra, ná le h-aon mhnaoi eile. Cheapas
                    go gcuirfeadh sise i n-iúl é do Mháire féin agus d'á h-athair, agus go raghadh
                    an sgeul chun suaimhnis gan cheataíghe do dhuine ar bith ach dom féin. I n-a
                    inead san, is amhlaidh atá mí-ádh éigin d'á thiomáint ar aghaidh agus d'á chur
                    chun cinn, do'm lom deirig aimhdheóna. Do tháinig an duine galánta féin i leith
                    de shiúbhal a chos ar maidin indiú, 'ghá innsint dom ná raibh aon fhear i
                    n-Éirinn dob' fhearr leis mar chleamhain 'ná mé. Agus nuair a chuireas i n-iúl
                    dó, chómh réidh agus d'fhéadas é, ná raibh aon bhreith agam ar phósadh
                    choídhche, ba dhóich leat gur bh'í an oídhche do thuit i lár an lae air. Agus
                    anois, mar bhara ar gach ndonas, tuigim uait-se, a Athair, go bhfuil díobháil
                    sláinte d'á dhéanamh do Mháire Ghearra féin. Is truagh an sgeul é! Is truagh
                    agus is tubaisteach an sgeul é!”</p>
                <p>D'fheuch an sagart air.</p>
                <pb n="87"/>
                <p> “A Shéadna,” ar seisean, “is tú an fear, is éagsamhlaíghe d'ár bhuail riamh fós
                    umam i n-aon taobh d'ár thugas m'aghaidh. Nuair a thánaís isteach, do thuigeas
                    uait ná raibh nídh ar bith ag briseadh do chroídhe ach gan neart a bheith dhuit
                    Máire Ghearra do phósadh. Anois, siné a h-athair, le n-a lán-toil féin, 'ghá
                    bronnadh suas ort, agus ní'l agat le rádh ach gur truagh agus gur tubaisteach an
                    sgeul é! Cad é mar shaghas duine thú? Nó cad tá uait?”</p>
                <p>“Ní h-iongnadh tú ag cur na ceiste sin, a Athair,” arsa Séadna. “Is deacair a
                    rádh cad é an saghas duine mé, ná cad tá uaim. Pé saghas duine mé, tá an méid
                    seo agam le rádh i dtaoibh an chleamhnais seo: ba shaoire do Mháire Ghearra an
                    bás is dona d'á bhfuair daonaidhe riamh 'ná mise 'ghá pósadh. Siné an saghas
                    duine mé. Dá bhféadfainn teacht suas le duine éigin do labharfadh léi agus do
                    nochtfadh an sgeul san dí, agus do thabharfadh cómhairle a leasa dhí, .i. mise
                    do chur as a h-aigne agus as a croídhe, agus í féin a thabhairt suas do Dhia mar
                    a thug sí riamh, siné atá uaim. Cheapas go ndéanfadh an bhaintreach é. Má dhéin,
                    níor tháinig léi. D'iaras ar Sheághan Cheatach féin ó chianaibh é dhéanamh. Is
                    baoghal liom ná feadair an duine cad is maith dhó a dhéanamh. Do thánag
                    chúgat-sa, a Athair, ag brath air, as méid do thaithíghe agus do thuisgiona agus
                    do mheabhrach cinn féin, go ndéanfá é, nó go gcómhair- leóchthá cad is fearr a
                    dhéanamh sa chás.”</p>
                <p>“Tá eagal orm, a Shéadna,” arsa 'n sagart, “go bhfuil éagcóir throm agat d'á
                    déanamh ort féin. Tá aithne mhaith agam ort le fada. An lá is dealbha d'á
                    rabhais, níor airigheas luach feóirlinge ag aoinne d'á chur ad' leith. An lá is
                    neamh-spleadhchaíghe d'á rabhais, níor h-abradh riamh gur dhéinis éagcóir ar
                    cheardaidhe, <pb n="88"/> ná go raibh a chuid alluis agat gan díol as. Dealbh ná
                    saidhbhir, níor airigheas duine riamh 'ghá rádh go bhfeacaidh sé thú ag teacht
                    abhaile ar meisge, sáithte i mbruighin, ná ag cómhluadar le droch chuideachtain.
                    Ní'l goid ná fuadach le cur ad' leith. Ní'l dlígh ná clampar ná achran le cur
                    ad' leith. Na daoine go bhfuil do chuid acu, ba dheacair iad d'áireamh. Níor
                    chlos fós gur dhian tú 'ghá éileamh ortha. Do chlos go minic gur bh'olc an díol
                    ar chuid acu puínn chomaoine do chur ortha. Ní féidir liom a dhéanamh amach — a'
                    dtuigean tú mé? — cad é an chúis gur shaoire dhí bás d'fhághail 'ná tusa 'ghá
                    pósadh.”</p>
                <p>“Ná déan a thuille taighde ar an sgeul, a Athair,” arsa Séadna. “Is ag duine féin
                    is fearr a fhios cá luighean an bhróg air. Do thánag a d'iaraidh do chómhairle
                    chun an chleamhnais seo do bhriseadh. Bris é, mura mian leat í chur d'á losgadh
                    i n-ifrean! Táir ag áireamh mo mhaitheasaí. Is suarach le h-áireamh iad. Pé
                    tairbhe atá déanta agam, is ar aon aigne amháin do dhéineas é. Do dhéineas ar
                    son an tSlánuightheóra é, ní 'ghá mhaoidheamh ar Dhia é! Ach cad é an tairbhe
                    dhom é, má dhéinim an éagcóir seo anois?”</p>
                <p>“A Shéadna,” arsa 'n sagart, “ceapaim go dtuigim an sgeul fé dheire. Tuigtear ad'
                    aigne dhuit go ndéanfá éagcóir ar Mháire Ghearra, dá bpósfá í. Táir ag diúltadh
                    do'n éagcóir sin ar son an chirt. Táir ag gabháil de chosaibh ad' chroídhe féin
                    ar son an tSlánuigh- theóra —”</p>
                <p>Ní raibh sé d'uain aige a thuille do rádh. Ní túisge d'airigh Séadna an focal
                    san, “ar son an tSlánuigh- theóra,” 'ná bhí sé de léim ar an dtaobh amuich de
                    dhorus agus é imthighthe.</p>
                <pb n="89"/>
            </div>
            <div type="chapter">
                <head>Caibidiol a h-aondeug.</head>
                <p>Le n-a linn sin do bhí Micil agus a mháthair ag críoch- nughadh an chleamhnais ar
                    a ndícheal. Is beag ná go raibh sé socair acu cia h-iad a bhéadh ar an
                    gcóisre.</p>
                <p>D'airigheadar an duine ag teacht chun an tíghe. Phreabadar 'na suidhe. Bhíodar ag
                    feuchaint an doras amach. Cia gheabhadh thar an ndorus ach Séadna! D'fhéach sé
                    isteach ar an mbeirt. Níor bhog sé a bhéal. Níor dhéin sé ach feuchaint ortha.
                    Ba dhóigh leat gurab amhlaidh a cheangail an fheuchaint sin de'n talamh iad.
                    Níor stad sé d'á shiúbhal. Níor dhéin sé ach feuchaint ortha agus comáint
                    leis.</p>
                <p>Níor labhair aoinne de'n bheirt go ceann abhfad. Fé dheire do labhair an
                    mháthair.</p>
                <p>“Seadh!” ar sise. “Cad deirir anois leat féin?”</p>
                <p>“Deirim gur neamh-choitchianta an suiríghe é,” arsa Micil. “Duine réidh chun a
                    phósta, agus é ag dul chun cainte leis an mnaoi óig, agus é tar éis bheith ag
                    caint leis an sagart, gan casóg gan hata air, aprún gréasaidhe air, céir ar a
                    mhéireanaibh, agus coinneal 'na dhá shúil! Tá an sgeul ag dul sa mhuilion orm.”
                    Agus do bhuail sé amach agus suas chun a ghnótha. Agus geallaim dhuit ná raibh
                    an misneach céadna sa chois bhacach ag gabháil suas a bhí inti ag gabháil síos
                    aige.</p>
                <p>Bhí Seághan Ceatach 'na shuidhe sa phárlús, 'na thigh féin, i n-aice na
                    finneóige. Bhí Máire 'na suidhe ar a aghaidh amach. Cé chífidís ag teacht chun
                    an dorais ach Séadna. Do phreab Seághan amach 'na choinnibh.</p>
                <p>“Airiú, míle fáilte rómhat, a Shéadna!” ar seisean.</p>
                <pb n="90"/>
                <p> “Go mairir slán, a Sheághain!” arsa Séadna. “D'oirfeadh dhom focal nó dó do
                    labhairt le Máire, má 's é do thoil é.”</p>
                <p>“Siní ansan istigh agat í. Tá súil agam gur fearr an chaint atá agat le rádh léi
                    'ná a bhí agat le rádh liom-sa ar maidin.”</p>
                <p>D'imthigh seisean isteach.</p>
                <p>“Ó, míle fáilte rómhat, a Shéadna!” arsa Máire Ghearra.</p>
                <p>“A leithéid seo, a Mháire,” ar seisean. “Tá rún agam le tabhairt duit. Níor
                    cheapas go mbéadh orm é thabhairt d'aoinne choídhche. Ach ceapaim anois ná fuil
                    an ceart déanta agam agus gan teacht níos túisge agus é thabhairt duit-se. Tá sé
                    ceangailte orm i láthair Dé gan pósadh.”</p>
                <p>Do stad sé. Níor labhair sise go ceann tamaill.</p>
                <p>“Is ceangal uasal é,” ar sise ar ball. “Is ceangal uasal é,” ar sise, “agus is
                    ceangal naomhtha é. Má's ceangal uasal duit-se é,” ar sise, “ba chóir gur
                    cheangal uasal dómh-sa é. Ná bíodh ceist ort,” ar sise. “Coimeádfad-sa do rún.
                    Tá oiread eile de chroídhe agam agus do bhí le tamall. Is mór an tabharthas a
                    thug Dia dhuit nuair a sprioc sé t'aigne chun ceangail de'n tsórd san a ghlacadh
                    ort.”</p>
                <p>“Tá an gnó a thug mé déanta agam. Beannacht Dé leat, a Mháire!” ar seisean. Agus
                    d'imthigh sé gan labhairt le fear an tíghe.</p>
                <p>Nuair do chuaidh sé amach fé'n spéir, do cheap sé gur luigh sgamal anuas ar
                    mhullach a chinn. Do dhoirchigh an spéir agus do dhoirchigh an talamh. Tháinig
                    barróg ar a chliabh. Shamhluigh sé go raibh a chroídhe imthighthe as a chliabh
                    amach, agus gur bh'é rud a bhí i n-inead a chroídhe aige 'ná mar bhéadh cloch
                    mhór throm. D'fheuch sé soir fá <pb n="91"/> dhéin a thíghe féin, agus má
                    fheuch, tháinig gráin mhillteach aige ar an dtigh agus ar an áit, ar an gcrann
                    agus ar an gcathaoir agus ar an mealbhóig, ar an obair, ar a raibh os cionn
                    tailimh ann, istigh agus amuich. I n-inead aghaidh a thabhairt ar an mbaile,
                    thug sé aghaidh ar an gcnoc. Ag gabháil thar tigh cómharsan dó bhí beirt leanbh
                    ag spórt sa chlós, agus chómh luath agus chonacadar é do ritheadar isteach ag
                    sgreadaigh.</p>
                <p>“Ó, a mham!” arsa duine acu. “Tá duine buile amuich sa chlós agus d' fheuch sé
                    orm!”</p>
                <p>Chuir Séadna an cnoc amach de. Nuair a shrois sé an fiaradh bhí iongnadh air a
                    luighead tuirse a bhí air agus an cnoc chómh dian. Bhí radharc áluinn ó'n
                    mullach. Do chonaic sé an tsráid, agus páirc an aonaigh, agus tigh Dhiarmuda
                    Léith, agus tigh na baintrighe. Do chonaic sé a thigh féin agus tigh Sheághain
                    Cheataigh. Dá mbéadh an radharc seacht n-uaire níos aoibhne, ní bhainfeadh sé an
                    chloch as a chliabh ná ní thógfadh sé an sgamal d'á cheann. Bhí plásóg bhreagh
                    mhór leathan chúnlaigh ar bhárr an chnuic, chómh tirim le leabaidh chlúimh eun,
                    agus chómh bog san go raghadh duine go glúinibh inti. Do chaith sé é féin sa
                    phlásóig sin ar a bheul agus ar a aghaidh, agus ní dócha go raibh ar thalamh
                    tirim na h-Éirean an lá san fear eile chómh brúighte chómh basgaithe aigne
                    leis.</p>
                <p>Fé cheann tamaill do thóg sé a cheann agus d'fheuch sé siar fan chliatháin an
                    tsléibhe. Chonaic sé an bhean ag gabháil aniar. Cheap sé ar dtúis gur bhean
                    éigin des na cómharsanaibh í, a bhí ag gabháil cómhgar an chnuic. Ba ghearr gur
                    thug sé fé ndeara go raibh sí ag déanamh ceann ar aghaidh ar an áit i n-a raibh
                    sé féin. Phreab sé 'na shuidhe. Ba ghearr gur aithin sé í. An bhean
                    chos-nochtaithe isí a bhí ann!</p>
                <p>“Síothcháin Dé ort, a Shéadna!” ar sise.</p>
                <pb n="92"/>
                <p> “D'oirfeadh san dom,” ar seisean, “má oir sé d'aoinne riamh.”</p>
                <p>“Feuch!” ar sise, ag osgailt lámha léi. “Siní an sgilling úd a thugais dom ar son
                    an tSlánuightheóra.”</p>
                <p>“Is cuimhin liom é,” ar seisean. “Is 'mó sgilling a ghaibh trém' láimh ó shin,
                    agus is suarach an sólás dom indiú iad. Ba shuaimhneasaíghe bhéadh an saoghal
                    agam dá mba ná feicfinn riamh iad.”</p>
                <p>“Is 'mó maith atá déanta agat leó ná béadh déanta agat dá mba ná feicfeá riamh
                    iad,” ar sise.</p>
                <p>“B'fhéidir go bhfuil raint díobhála déanta ná béadh déanta dá mba ná feicfinn
                    riamh iad,” ar seisean.</p>
                <p>“Is treise ar an maith 'ná ar an ndíobháil,” ar sise.</p>
                <p>“Is treise ar dhíobháil an lae indiú,” ar seisean, “ná ar an maith go léir.”</p>
                <p>“Conus é sin?” ar sise.</p>
                <p>“Dá ndéininn-se mo ghnó an lá úd leis an sgilling sin agus leis an dá cheann eile
                    a bhí agam 'na teannta,” ar seisean, “ní chuimhneóchainn riamh ar Mháire
                    Ghearra, ná í orm. Ní chuirfinn aithne ar bhuairt an lae indiú. Ní bhéadh mo
                    chroídhe 'na chloich agus mo cheann 'na cheó agus m'aigne 'na tulach cheardchan
                    mar atá. Ní bhéadh mo shaoghal gearrtha amach ar thrí bliaghnaibh deug, agus a
                    leath san féin imthighthe anois.”</p>
                <p>“Feuch, a Shéadna,” ar sise, agus d'osgail sí an lámh eile léi, agus do
                    thaisbeáin sí dhó, ar chroídhe a dearnan, liathróidín gloine. Agus is amhlaidh a
                    bhí an liathróidín sin agus í chómh solusmhar agus ná féadfá feuchaint díreach
                    uirthi nó do dhallfadh sí thú. Agus do bhí cáithníní soluis ag imtheacht aisti
                    mór-thímpal, mar bhéadh as an ngréin. Bhí crios beag óir uirthi, agus slabhra
                    óir as an gcrios.</p>
                <p>“Cad é an rud é sin?” arsa Séadna, agus é a <pb n="93"/> d'iaraidh feuchaint ar
                    an liathróid, agus neart an tsoluis ag baint na súl as.</p>
                <p>“Is leat-sa é,” ar sise.</p>
                <p>“Cad do bhéarfadh gur liom-sa é?” ar seisean.</p>
                <p>“Siné an gníomh a dhéinis ar maidin indiú,” ar sise, “an gníomh is uaisle d'ár
                    déineadh i n-Éirinn le fada.”</p>
                <p>“Cad é an gníomh uasal so a dhéineas-sa ar maidin indiú, airiú?” ar seisean.</p>
                <p>“Do dhéinis,” ar sise, “an bhean is fearr i n-Éirinn do chur ód' chroídhe ar son
                    an tSlánuightheóra.”</p>
                <p>“Cad é mo leigheas air?” ar seisean. “Conus dh'fhéadfainn a leithéid d'éagcóir a
                    dhéanamh ar a leithéid de mhnaoi?”</p>
                <p>“Do sgarais le n-a leithéid de mhnaoi níos túisge 'ná dhéanfá a leithéid
                    d'éagcóir,” ar sise.</p>
                <p>Le n-a linn sin do dhéin sí air suas agus do cuir sí an slabhra ar a mhuineál,
                    agus do chuir sí an tseóid isteach na bhrollach, ar aghaidh a chroídhe.</p>
                <p>“Coimeád ansan é,” ar sise, “agus an cás is cruadha a bhéarfaidh choídhche ort,
                    agus an greim is géire a thiocfaidh ort, ní chaillfidh ar do mhisneach.”</p>
                <p>Ní túisge a chuir sí a lámh isteach na bhrollach 'ná mhothuigh sé mar phleusgfadh
                    rud éigin 'na dhá chluais. D'imthigh an ceó. Do gheal an spéir agus an talamh.
                    D'imthigh an bhuile bhuartha as a aigne, agus bhí a chroídhe féin airís
                    aige.</p>
                <p>Ní túisge bhí an focal deirineach ráidhte aici-si 'ná tháinig ceó éigin bán 'na
                    tímpal a chlúduigh ó n-a radharc í, agus ansan do leath an ceó amach agus ní
                    raibh sí ann.</p>
                <p>D'fheuch sé 'na thímpal ar an spéir agus ar an dtalamh. Bhí a aigne chómh
                    suaimhneasach agus bhí sí riamh i gcaitheamh a shaoghail aige. D'fheuch sé anonn
                    ar an sráid, anonn <pb n="94"/> ar thigh Dhiarmuda Léith, soir ar thigh na
                    baintrighe, anonn ar a thigh féin, síos ar thigh Sheághain Cheataigh. Chuir sé
                    smut de gháire as agus thug sé aghaidh ar an mbaile.</p>
                <p>Gobnait. — Ní fheadar cad dúbhairt Micil nuair a chonaic sé ag teacht é.</p>
                <p>Peig. — Níor labhair duine acu focal nuair a chonacadar ag teacht é. D'á
                    ghioracht an aimsir ó tháinig Seághan Ceatach ar maidin, bhí an sgeul, um an
                    dtaca san, leathta ar fuid na dúithe go raibh Séadna ar éadtromacht. Go raibh an
                    cleamhnas nach mór déanta, gur dhiúltuigh Máire Ghearra do'n phósadh, agus gur
                    imthigh Séadna as a mheabhair. Go bhfeacathas é i gcaitheamh an lae ag
                    gluaiseacht tríd an ndúthaigh 'na bhríste agus 'na léine. Gur mhairbh sé leanbh
                    thuas i mbárr an bhaile. Ansan gur chuir sé an cnoc amach dé mar chuirfeadh
                    fiadh buídhe ó'n Mangartain. Go raibh sé imthighthe go Gleann na nGealt, agus
                    gur dhócha nár bh'fhios cathain a chasfadh sé. Go raibh gasra ar gach baile des
                    na seacht mbailtibh mór-thímpal ag briseadh adhmaid agus ag déanamh geaitirí, ag
                    ollamhughadh soillse i gcóir na h-oidhche chun dul ar a lorg, agus gan amhras go
                    bhfuighfí sáithte ar mhullach a chinn i bpoll éigin é báithte, nó i bpluais
                    charaige, leathta le fuacht agus le h-ocras.</p>
                <p>Cáit. — Nár chúitighthear a saothar leó! B'fhéidir, dá mbéadh fuacht agus ocras
                    air, gur bheag ag cuid acu gan puínn suime chur ann.</p>
                <p>Peig. — Is fíor dhuit-se sin, a Cháit. Ach má 'seadh, ní raibh puínn sa mbreis
                    acu ar Shéadna féin sa méid sin. B'shin é an buachaill ná cuirfeadh puínn suime
                    'na gcuid saothair ná 'na gcuid ollmhúcháin, dá mbéadh 'fhios aige é bheith ar
                    siúbhal, rud ná raibh a fhios aige.</p>
                <p>Gobnait. — Ba mhór an spórt iad ag imtheacht san oídhche <pb n="95"/> tré
                    phortachaibh agus tré chnocaibh 'gha cuardach, agus é go seasgair sa bhaile ag
                    déanamh a chuid bróg, agus an “Chailleach Ruainneach” mar chrónán aige.</p>
                <p>Peig. — Fágaim le h-uadhacht, a Ghobnait, gur as mo bheul a bhainis é.</p>
                <p>Ní túisge tháinig Séadna isteach 'ná do luigh sé ar obair, agus ní raibh an
                    trímhadh greim curtha aige go raibh an “Chailleach Ruainneach” ar siúbhal chómh
                    h-aibigh agus bhí sí riamh, i dtreó gur fheuchadar na fir ar a chéile, agus gur
                    shádhuigh Micil an meanuith go daingean isteach i súil a órdóige.</p>
                <p>Síle. — Cad ba ghádh dhó é sin a dhéanamh, a Pheig?</p>
                <p>Peig. — Ní fheadar an tsaoghal, a Shíle, murab amhlaidh a bhí sé ag cuimhneamh ar
                    rud éigin eile an fhaid a bhí an meanuith aige d'á thiomáint.</p>
                <p>Síle. — Tá a fhios agam-sa cad air go raibh sé ag cuimhneamh.</p>
                <p>Peig. — Cad air, a Shíle?</p>
                <p>Síle. — Bhí sé 'ghá chuimhneamh gur mhaith leis a fhios a bheith aige cad
                    dúbhairt Máire Ghearra nuair a chonaic sí an chéir ar mhéireanaibh Shéadna, agus
                    an aprún air, agus é ceann-lomrachta, nó ar briseadh an cleamhnas mar gheall ar
                    an méid sin.</p>
                <p>Peig. — Agus dar ndó', a Shíle, má bhí an oiread san ar a aigne, ní h-iongnadh é
                    ag cur an mheanuithe tré n-a órdóig.</p>
                <p>Síle. — Dúbhairt a mháthair go raibh sé go maith chun cleamhnais a dhéanamh, agus
                    is dóigh liom-sa ná raibh aon mhaith ann.</p>
                <p>Peig. — Cad 'na thaobh go ndéarfá ná raibh aon mhaith ann, a Shíle?</p>
                <p>Síle. — 'Dhe greadadh chuige, an tuathalán! B'fhearr go <pb n="96"/> mór an díol
                    air cleamhnas a thabhairt dó le briseadh 'ná cleamhnas a thabhairt dó le
                    déanamh.</p>
                <p>Gobnait. — Fan go fóil, a Shíle, a chuid. Dar ndó' ní fhéadfadh aoinne beó an
                    cleamhnas úd a dhéanamh. Ní fhéadfadh Diarmán féin é dhéanamh. Ná raibh aigne
                    Shéadna socair 'na choinnibh ó thusach? Ná dúbhairt sé gur shaoire dhí í losgadh
                    'na beathaidh 'ná é 'ghá pósadh?</p>
                <p>Síle. — Ní fheadar, a Pheig, cad é an chúis go ndúbhairt sé an focal san.</p>
                <p>Peig. — Cad is dóigh leat féin, a Shíle?</p>
                <p>Síle. — Cheapas gurab amhlaidh nár mhaith leis í fhágáil 'na dhiaigh 'na
                    baintrigh nuair a bhéadh na trí bliaghna deug istigh. Ach dar ndó' ní h-ionan
                    sin agus í losgadh 'na beathaidh.</p>
                <p>Peig. — Ceapaim-se go raibh níos mó 'ná san ann, a Shíle. Níor bh'fholáir sgeul
                    an Fhir Dhuibh d'innsint dí ó thúis go deire, nó é cheilt uirthi ó thúis go
                    deire. Dá 'neósfaí dhí é, agus ansan go bpósfadh sí Séadna, rud a dhéanfadh sí,
                    do bhrisfeadh a mhachtnamh a sláinte. Bhéadh sí d'á snaoidh ag galar dóghach,
                    agus ba ghearr a mhairfeadh sí. Dá mba ná 'neósfaí dhí é, do bhéadh an feall
                    déanta ag Séadna ba mheasa d'ár déineadh riamh. Ní fhéadfadh sé an feall san a
                    dhéanamh, agus bhí a rian air, do theip ortha go léir an cleamhnas a
                    dhéanamh.</p>
                <p>Gobnait. — D'airigheas-sa go raibh aon chleamhnas amháin agus gur theip ar
                    Dhiarmán é dhéanamh.</p>
                <p>Síle. — Cad é an cleamhnas é, a Ghobnait?</p>
                <p>Gobnait. — Cleamhnas an Chaoiltigh.</p>
                <p>Cáit. — Ó, am briathar 's ambasa, a Ghobnait, gur airigheas é bheith ar siúbhal.
                    Ach má 'seadh, níor airigheas é bheith briste. Cad a bhris é, airiú? Bhí <pb
                        n="97"/> iongnadh ar gach aoinne a rádh go bpósfadh sé Siún.</p>
                <p>Gobnait. — Is amhlaidh a bhí sgata áilteóirí cruinnighthe thoir ag ceardchan
                    Mhicil Gabha, agus bhí Diarmán ann. Bhíodar 'ghá rádh go raibh feircín óir fé
                    cheann na leapthan ag an gCaoilteach tar éis teacht thar faraige dhó. “Níor
                    bh'fhearra dhuit rud a dhéanfá, a Dhiarmáin,” arsa duine acu, “'ná cleamhnas a
                    dhéanamh dó.” — “Cia leis go labharfainn?” arsa Diarmán. — “Le Tadhg Bán,” arsa
                    fear eile. Do liúghadar go léir agus do gháireadar. Cheap seisean gur ag moladh
                    an chleamhnais a liúghadar. Siúd amach é agus soir go tigh an Chaoiltigh. “A
                    Chaoiltigh,” arsa Diarmán, “tá cleamhnas déanta agam duit.” — “Go bhfágaidh Dia
                    do shláinte agat, a Dhiarmuid!” arsa 'n Caoilteach, “agus gan a fhaid sin de
                    luígheachán na bliaghna ort! Cia h-í féin?” — “Go réidh, go réidh, a Chaoiltigh!
                    Is cuma dhuit fós cia h-í féin. Ní 'neósad duit cia h-í féin. Ní thráchtfad ar a
                    h-ainim leat chun go mbéidh a fhios agam an bhfuilir ollamh agus ceapaithe ar
                    phósadh.” — “Táim ollamh agus lán-cheapaithe,” ar seisean. — “Tá go maith,” arsa
                    Diarmán. “'Neósad an méid sin dóibh,” agus d'imthigh sé. Siúd siar é go tigh
                    Thaidhg Bháin. Ní raibh istigh roimis ach Siún. “A Shiún,” ar seisean, “tá
                    cleamhnas déanta agam duit.” — “Nár chúitighthear do shaothar leat!” ar sise. —
                    “Cúiteóchthar,” ar seisean. “Tá feircín óir fé cheann na leapthan aige.” — “Tá,
                    agus feircín gaoithe fé chosaibh na leapthan agat-sa! Cá bhfaigheadh sé é?” — “É
                    thabhairt leis tar faraige,” ar seisean. — “Airiú, an é an Caoilteach atá ar
                    siúbhal agat?” ar sise. —</p>
                <pb n="98"/>
                <p> “Is é an fear céadna san díreach atá ar siúbhal agam,” ar seisean. — “An rabhais
                    ag caint leis?” ar sise. — “Anois díreach a thánag uaidh,” ar seisean. “Dúbhairt
                    sé,” ar seisean, “go raibh sé ollamh agus lán-cheapaithe ar thusa phósadh.” — Ní
                    raibh aon lá ar feadh seachtmhaine 'na dhiaigh san ná gur cheap sí an uile
                    neómat gur bh'é an Caoilteach a bhíodh chuici an dorus isteach nuair airigheadh
                    sí aoinne ag teacht. Fé dheire do bhris ar an bhfoidhne aici. Siúd soir í go
                    tigh an Chaoiltigh.</p>
                <p>Peig. — Níor chuaidh!</p>
                <p>Gobnait. — Deirim leat gur chuaidh, agus a ceann i n-áirde chómh baoth agus bhí
                    sé riamh. Bhí iongnadh ar an gCaoilteach cad a thug í. Bhí sé chómh fada as an
                    ndúthaigh, níor aithin sé cia 'r bh'í.</p>
                <p>“Fy don't you marry me?” ar sise.</p>
                <p>“Fot does I want you for?” ar seisean, “you head of a fool!”</p>
                <p>Cáit. — Tuigim an sgeul go léir anois. Níor ghaibh Diarmán thar an ndorus ó shin
                    acu, agus níor lúgha air saighidiúir dearg do bhualadh uime ar an mbóthar 'ná
                    aoinne de'n bheirt, Siún ná a h-athair.</p>
                <p>Síle. — Abair as Gaodhluinn é, a Ghobnait.</p>
                <p>Gobnait. — “Cad 'na thaobh ná pósan tú mise?” ar sise. — “Cad é an gnó bhéadh
                    agam díot-sa, a phlaosg óinsíghe?” ar seisean.</p>
                <p>Síle. — Siné. Tuigim anois é. Nach gránda an chaint an Béarla san! Ní fheadar
                    féin an tsaoghal cad é an dúil a bhíon ag daoinibh ann. Ní'l acu ach “fot? fot?
                    fot?” mar bhéadh cearc go mbéadh diuc uirthi.</p>
                <pb n="99"/>
            </div>
            <div type="chapter">
                <head>Caibidiol a dódhéug.</head>
                <p>Nóra. — Cogar, a Pheig; dar ndóigh ní raibh ceangal ar Shéadna gan pósadh.</p>
                <p>Peig. — Is dócha, a Nóra, go raibh ceangal air gan an éagcóir a dhéanamh.</p>
                <p>Nóra. — Ní h-é sin a thuig Máire Ghearra uaidh, ach go raibh ceangal fé leith i
                    láthair Dé air, mar bhéadh móid mná riaghalta nó bráthar.</p>
                <p>Peig. — Cá bhfios duit-se ná dhómh-sa ná gur chuir sé móid nó ceangal de'n tsórd
                    san air féin sul a ndeachaidh sé chun cainte léi an lá úd?</p>
                <p>Nóra. — Is mar sin a thuig Máire an sgeul, pé i n-Éirinn é.</p>
                <p>Peig. — Tá an ceart agat, a Nóra.</p>
                <p>Bhí sí ag caint le máthair Mhicil cúpla lá 'na dhiaigh san, agus seo mar
                    adúbhairt sí léi:—</p>
                <p>“A Shiobhán,” ar sise, “nách mór an iongnadh nár inis Séadna dhuit an lá fé
                    dheire go raibh sé 'na Chéile Dé, agus gan bheith 'ghár gcur amú' mar a
                    bhí?”</p>
                <p>Síle. — Cad é an rud Céile Dé, a Pheig? Dar ndóigh ní fhéadfadh duine bheith 'na
                    chéile ag Dia, — moladh 's buidhchas leis!</p>
                <p>Cáit. — Ó, go deimhin, a Pheig, d'airigheas mo dhaid mór 'ghá rádh go raibh
                    daoine ann fadó, agus ná pósfaidís aon bhean, mar go mbídis pósta ag Dia na
                    glóire féin; agus siné ainim a thug sé ortha, Céile Dé.</p>
                <p>Síle. — Airiú, moladh go deo le Dia! conus fhéadfaidís bheith pósta mar sin? Dar
                    ndóigh ní pósadh é sin.</p>
                <pb n="100"/>
                <p> Cáit. — Mura mbéidís pósta conus a tabharfaí “céile” ortha? Nach fear pósta nó
                    bean phósta “céile”? Nac eadh, a Pheig?</p>
                <p>Peig. — 'Seadh, gan amhras.</p>
                <p>Síle. — Agus, a Pheig, airiú, conus fhéadfadh fear bheith pósta ag Dia? Dar
                    ndóigh, ní fhéadfadh fear bheith pósta ach ag mnaoi? Ar airigh aoinne riamh a
                    leithéid!</p>
                <p>Gobnait. — Aililliú, a Shíle, nach geur-chúiseach ataoi! Airiú, cia dúbhairt
                    leat-sa ná féadfadh fear bheith pósta ach ag mnaoi?</p>
                <p>Síle. — Dúbhairt Peig liom é an lá fé dheire agus í ag múineadh na seacht
                    Sacraimíntí dhom. Agus feuch nár innsis an méid sin dom, a Pheig, go mbíodh
                    daoine ann fadó agus iad pósta ag Dia an uile chómhacht!</p>
                <p>Cáit. — Do bhíodh, mhaise. D'airigheas-sa mo dhaid mór 'ghá rádh seacht n-uaire,
                    — ní h-eadh, ach seacht n-uaire déag ar fhichid.</p>
                <p>Síle. — Ó, go deimhin is uiriste do Cháit ní Bhuachalla caint a dhéanamh. Ní h-é
                    gach aoinne go bhfuil athair mór aige. Bhí athair mór agam-sa leis, tamall, ach
                    do cailleadh é. Rug an t-éagcruas chun siúbhail é. Slán beó mar a n-innstear
                    é!</p>
                <p>Cáit. — Éist, a Shíle, a chuid! Feuch anois, níor chuimh- nigheas orm féin go
                    raibh an focal ráidhte agam. Ó, mhaise, níor theip an tuathal riamh orm! Éist, a
                    Shíle, a chuid, maith an cailín! Is cuimhin liom-sa do dhaid mór go dian mhaith.
                    Bhí árd chion agam air.</p>
                <p>Peig. — Do bhí, a Cháit, agus árd chion aige-sean ort-sa. Is mó an cion a bhí
                    aige ort 'ná bhí aige ar aoinne eile ar an dtaobh amuich de Shíle féin. Is
                    cuimhin <pb n="101"/> liom go maith, nuair a bhítheá anso, agus nuair a
                    chuireadh sé Síle ar ghlúin leis, ná bíodh sí sásta agus ná faghthí suidhe
                    suaimhnis uaithi, d'á óige a bhí sí, go gcurtí thusa ar an nglúin eile. Ansan ní
                    fheacaís riamh ach an spórt a bhíodh aige, agus é 'ghá leigint air bheith ag
                    míogarnaigh, agus sibh-se a d'iaraidh bheith ag pógadh a chéile a gan fhios
                    dó.</p>
                <p>Gobnait. — Ó, am briathar, a Pheig, gur thug sí póg do Cháit anois!</p>
                <p>Síle. — Tabharfad, agus póg eile. Feuch!</p>
                <p>Gobnait. — Ó, ambasa, raid leat iad, a 'nghean ó!</p>
                <p>Nóra. — Níor innsis dúinn fós, a Pheig, conus a bhéadh duine 'na Chéile Dé.</p>
                <p>Peig. — Cad deireadh do dhaid mór, a Cháit?</p>
                <p>Cáit. — Deireadh sé gurab amhlaidh thugaidís an grádh céadna do Dhia a thugan an
                    fear d'á mhnaoi.</p>
                <p>Peig. — Siné díreach é.</p>
                <p>Síle. — Am briathar féin, a Pheig, nach le grádh do Dhia — moladh go deó leis! —
                    ach le h-eagla an Fhir Dhuibh do dhéin Séadna Céile Dé dhe féin.</p>
                <p>Peig. — Ní raibh an Fear Dubh le teacht go mbéadh na trí bliaghna deug caithte,
                    agus ní raibh bac air í phósadh san am gcéadna.</p>
                <p>Síle. — Nach shin é adeirim? Nuair a thiocfadh sé, b'fhéidir go mbéarfadh sé an
                    bheirt leis.</p>
                <p>Gobnait. — Agus ná taisbeánfadh san, a Shíle, gur le grádh do Mháire Ghearra féin
                    ná pósfadh sé í?</p>
                <p>Peig. — Go díreach, a Ghobnait; agus má thug sé suas do Dhia an grádh a bhí aige
                    dhi-se, nuair ná féadfadh sé é thabhairt di féin gan í chur ar chumas an Fhir
                    Dhuibh, nach shin é díreach an rud a dhéanfadh Céile Dé dhe, fé mar adúbhairt do
                    shean-athair, a Cháit?</p>
                <p>Gobnait. — Is dócha é.</p>
                <pb n="102"/>
                <p> Peig. — Ní dócha ach deimhin, a Ghobnait. Ach má 'seadh, ní deirim gur thuig
                    Máire Ghearra an taobh san de'n sgeul. Dá dtuigeadh, ní dócha go ndéarfadh sí an
                    méid úd le máthair Mhicil. “Nach mór an iongnadh,” ar sise, “nár inis sé dhuit
                    gur Chéile Dé é, agus gan bheith 'ghár gcur amú'!”</p>
                <p>“Ní dúbhairt sé focal ar domhan liom, a bhean uasal,” arsa Siobhán, “ach gur
                    shaoire dhuit an bás ba dhona d'á bhfuair daonaidhe riamh 'ná é féin dod'
                    phósadh.”</p>
                <p>“Bhí sé thiar ag an dtigh againn, tá cúpla lá ó shin ann,” arsa Máire Ghearra,
                    “an lá úd a bhí Micheál thiar, agus dúbhairt sé liom féin go raibh ceangal air i
                    láthair Dé gan pósadh choídhche. Feuch anois tú, a Shiobhán,” ar sise, “tar
                    fhearaibh an domhain mhóir bhraonaigh, cé chuimhneóchadh go mbéadh ceangal de'n
                    tsórd san ar Shéadna? Ní raibh a leithéid d'iongnadh orm ó'n lá a rugadh mé.
                    Geallaim dhuit,” ar sise, “gur osgail sé mo shúile dhom. An fear san go ndeirid
                    daoine ná fuil aon chreideamh aige, agus a leithéid sin de cheangal air i
                    láthair Dé; agus mise go bhfuil ainim an chreidimh go léir orm ag briseadh mo
                    chroídhe a d'iaraidh teacht idir é agus Dia. Nach deas an obair í sin, a
                    Shiobhán? Ní fheadar an tsaoghal ná'n domhan le chéile cad a bhain dom, nó cad a
                    dhall mé; nó cad a chaoch suas m'aigne agus m'inntinn, agus a rádh go ndéanfainn
                    a leithéid. Cad déarfaid na cómhar- sain?”</p>
                <p>“Ná bíodh ceist ort, a bhean uasal, mar gheall ar an dtaobh san de'n sgeul. Tá sé
                    socair cheana acu gurab é Séadna féin a chuaidh siar dod' iaraidh, agus gur
                    dhiúltuighis láithreach, agus ansan gur imthigh an fear bocht as a mheabhair,”
                    arsa Siobhán.</p>
                <p>“Aililliú!” arsa Máire, “nach gairid an mhoill ortha <pb n="103"/> é
                    shocarughadh! Cad deir Séadna leis an socarughadh san?” ar sise.</p>
                <p>“Focal amach as a bheul,” arsa Siobhán. “Agus geallaim dhuit nach baoghal go
                    gcuirfidh aoinne aon cheist air; nó má chuirean, agus go bhfeuchfaidh seisean
                    ins na súilibh air, bain an chluas díom má chuirean sé an tarna ceist.”</p>
                <p>“Is é duine is éagsamhlaíghe d'ár bhuail riamh umam é,” arsa Máire. “Bhíos abhfad
                    sul ar fhéadas a dhéanamh amach cia'cu droch dhuine é nó duine fóghanta An cheud
                    uair a chonac an fheuchaint úd, do cheapas go raibh an t-Áirseóir — fíoghar na
                    Croise idir sinn agus é! — istigh 'na chroídhe, i dtreó nár mhaith liom bualadh
                    uime ar an mbóthar, ná focal do labhairt leis. Ach bhíos oídhche ag teacht
                    abhaile ó'n sráid, agus ag gabháil i leith an Bóthar Leathan dom, do tháinig
                    iaracht de laige orm, agus do shuídheas ar chloich i lúib de chlaidhe ar
                    bhóthair. Do thuit mo chodla orm, agus nuair a dhúisigheas bhí an taom beag
                    imthighthe, ach bhí sé i n-am mhairbh na h-oídhche. Phreabas am' shuídhe agus
                    thugas aghaidh ar an mbaile, agus geallaim dhuit ná raibh aon mhairbhitíghe ins
                    na cosaibh agam. Oídhche bhreagh spéir-ghealaighe dob' eadh í. Nuair a bhíos,
                    mar déarfá, fiche slat ó'n gcrosaire, cé gheabhadh aníos Bóthar na Bró ach
                    Seághan na Gealaighe, an ropaire bitheamhnaigh!”</p>
                <p>Síle. — Cé 'r bh'é sin, a Pheig?</p>
                <p>Peig. — Sprid dob' eadh é, a bhíodh 'ghá thaisbeáint féin ansúd, agus bhíodh sé
                    ag marbhadh na ndaoine.</p>
                <p>“Nuair a chonac é,” ar sise, “do cheapas láithreach go rabhas réidh. Le n-a linn
                    sin d'airigheas an duine ag siúbhal am' dhiaigh. D'fheuchas thar mo ghualainn.
                    Cé bhéadh ann ach Séadna, agus a dhá shúil ar dearg-lasadh, agus sgian ar tarang
                    aige, sgian choise duibhe. Do <pb n="104"/> ghluais sé tharm amach agus thug sé
                    aghaidh ar an sprid. Le n-a linn sin do chonac splannc lasrach, agus láithreach
                    'na dhiaigh san do chonac Séadna ar an áit agus é 'na aonar.</p>
                <p>“‘'Seadh, a Mháire,’ ar seisean, ‘do chuadhais as go maith anocht. Do chonac ag
                    gabháil i leith thú, agus bhí iongnadh orm cad do bheir amuich chómh déanach
                    thú. Do leanas thú le h-eagla na h-áite seo. Téanam ort anois go seólad isteach
                    abhaile thú.’</p>
                <p>“Ní raibh ionam labhairt, agus is ar éigin a bhí ionam siúbhal. Níor sgar sé liom
                    chun gur fhág sé shiar ag dorus m'athar mé. Ó'n lá san go dtí an lá atá indiú
                    ann níor airigh aoinne, óg ná aosda, focal amach as a bheul mar gheall ar an
                    ngnó. Ar maidin lar na mháireach, do fuaradh ag an gcrosaire, mar déarfá, oiread
                    mo dhoirn de chnapóig glóthaighe agus sgian choise duibhe sáithte inti. Agus ní
                    deirim go bhfeacaidh aoinne Seághan na Gealaighe ó shin ins an áit. Cheapas gur
                    mhór an obair do Shéadna a anam féin do chur sa chontabhairt sin ar mo shon-sa,
                    agus tháinig uraim mhór agam dó. Go deimhin, a Shiobhán, ní fhéadfainn a innsint
                    duit cad é an chuma 'na raibh m'aigne ó'n oídhche sin go dtí an lá úd a chuaidh
                    sé siar 'ghá innsint dom go raibh ceangal éigin idir é féin agus Dia, agus nár
                    bh'fhéidir dó pósadh. Thuigeas ansan gur dhócha gur bh'é an ceangal san a thug
                    an buaidh dhó ar an sprid. D'airighinn riamh, daoine a bhíodh tabhartha suas mar
                    sin ar fad do Dhia, go mbíodh buaidh acu ar an Annsprid. Nuair a inis sé dhom go
                    raibh ceangal i láthair Dé air gan pósadh choídhche, do ghlacas i láthair Dé an
                    ceangal céadna. Agus feuch, a Shiobhán; ní túisge ghlacas 'ná cheapas gur sgar
                    pé droch nídh a bhí am' aigne liom ar an neómat san. Chonaicís féin an chuma i
                    n-a rabhas <pb n="105"/> an lá úd dh'iaras ort beart áirithe a dhéanamh dom.
                    Nuair a chuimhnighim air anois, ceapaim am' aigne nach foláir nó bhíos as mo
                    mheabhair rud éigin. Pé rud a bhí orm, tá sé imthighthe glan, — buidhchas mór le
                    Dia na glóire dh'á chionn!”</p>
                <p>“Ámén, a Thighearna!” arsa Siobhán.</p>
                <p>Síle. — Agus cogar, a Pheig; nach greannmhar an ainim ar sprid “Seághan na
                    Gealaighe”? An amhlaidh ná feictí é ach le solus na gealaighe?</p>
                <p>Peig. — Oídhche spéir-ghealaighe dob' eadh an oídhche a chonaic Máire Ghearra
                    é.</p>
                <p>Síle. — Siné díreach é. Agus má 'seadh, cad 'na thaobh gur tugadh “Seághan na
                    Gealaighe” air, agus go bhfeictí é nuair ná bíodh an ghealach 'na suídhe i n-aon
                    chor?</p>
                <p>Peig. — Duine saoghalta dob' eadh ar dtúis é, agus bitheamhnach ab eadh é. Agus
                    is amhlaidh a bhíodh sé amuich asdoídhche ag goid, le solus na gealaighe.
                    Seághan ab ainim dó, agus do tugadh Seághan na Gealaighe mar leas-ainim air, as
                    an ngoid. Bhíodh sé i mBóthar na Bró asdoídhche, ag faire ar dhaoinibh a bhíodh
                    ag gabháil an bhóthair déanach 'san oídhche, agus 'ghá robáil. Fé dheire do
                    mhairbh sé duine ann oídhche dhorcha, agus fé cheann tamaill duine eile. Ansan
                    thánadar a ndaoine muinteardha san agus chuadar i bhfolach i n-aice an bhóthair,
                    agus nuair a bhí sé amach go maith san oídhche d'imthigh duine acu amach ar an
                    mbóthar agus do leig sé air bheith ar meisge. Bhí Seághan ag faire, leis, agus
                    nuair a chonaic sé an fear meisge, dar leis féin, do léim sé amach agus thug sé
                    féi. Ansan do léimeadar go léir amach agus do marbhadh Seághan na Gealaighe.
                    Agus as san amach do chítí an sprid i mBóthar na Bró, agus do lean “Seághan na
                    Gealaighe” mar ainim ar an sprid.</p>
                <pb n="106"/>
            </div>
            <div type="chapter">
                <head>Caibidiol a trídeug.</head>
                <p>Síle. — Agus cogar, a Pheig; nach deas a dhéin Máire Ghearra é tar éis an
                    tsaoghail!</p>
                <p>Peig. — Airiú, cad a dhéin sí, a Shíle?</p>
                <p>Síle. — Gheall sí do Shéadna go gcoimeádfadh sí a rún, agus níor choimeád. Thug
                    sí do Shiobhán é, agus ní raibh aon cheart aici é thabhairt d'aoinne. Bhí sé
                    chómh ceangailte uirthi é choimeád agus bhéadh sé ar shagart an rún a gheobhadh
                    sé i bhfaoisdin a choimeád.</p>
                <p>Peig. — Is dócha, a Shíle, gur mar mhaithe le Séadna thug sí an rún do Shiobhán,
                    i dtreó gur mhóide an uraim a bhéadh ag Siobhán dó.</p>
                <p>Síle. — 'Seadh go díreach! Ní h-eadh, mhaise, ach mar mhaithe léi féin. Nuair
                    dh'imthigh an measgán mearaidhe úd d'á h-aigne, tháinig náire uirthi a rádh gur
                    chuir sí Siobhán ag triall ar Shéadna 'ghá iaraidh air í phósadh, agus níor
                    bh'fholáir léi an sgeul go léir d'innsint ansan do Shiobhán, i dtreó ná béadh
                    aon mhilleán ag Siobhán uirthi.</p>
                <p>Peig. — Agus dar ndóigh, a Shíle, má's chuige sin a dhéin sí é, is dócha ná béadh
                    aon mhilleán ag Séadna féin uirthi 'na thaobh.</p>
                <p>Síle. — D'inis sé dhi fé rún é. Cad é an tairbhe rún mura gcoimeádfar é? Bhí sé
                    ceart aici an sgeul d'fhágáil mar a bhí sé, agus gan a thuille cainte déanamh
                    mar gheall air le h-aoinne beó. Ní bhéadh aon mhilleán ag Séadna uirthi, an
                    eadh? Tá go breagh! Ní mar sin is ceart rún a choimeád. Fagaim le h-uadhacht, a
                    Pheig, nár cheapas go 'neósadh sí do Shiobhán féin é.</p>
                <pb n="107"/>
                <p> Peig. — Ba mhaith an bhail uirthi, a Shíle, nach tusa a bhí ann nuair a bhí sí
                    'ghá innsint do Shiobhán.</p>
                <p>Síle. — Abair é! Geallaim dhuit go ndéarfainn rud éigin léi ná dúbhairt Siobhán
                    léi. “Ná bíodh ceist ort, a Shéadna,” ar sise; “coimeádfad-sa do rún.” Choimeád
                    sí é leis go deas. É sgaoileadh amach chómh luath agus tháinig sí chun cainte le
                    Siobhán! Dá ndéanadh aon bhean eile ach Máire Ghearra é, ní bhéadh leath a
                    iongnadh orm; ach í siúd, gur cheapas ná leigfeadh sí rún uaithi dá mbéadh sí le
                    stracadh idir chapaillibh.</p>
                <p>Nóra. — Am briathar féin, a Shíle, gur 'mó duine ná leigfeadh rún uaidh dá mbéadh
                    sé le stracadh idir chapaillibh, agus 'na thaobh san do sgaoilfeadh uaidh é
                    nuair ná béadh aoinne 'ghá iaraidh air.</p>
                <p>Síle. — Má 'seadh, ní daoine de shaghas Mháire Ghearra iad.</p>
                <p>Cáit. — Cogar, a Shíle, dar ndóigh do bhí rún chómh mór leis tabhartha aici do
                    Shiobhán cheana, agus cad é an díobháil a bhí ann, rún eile thabhairt 'na
                    theannta dhí?</p>
                <p>Síle. — B'é a cuid féin é sin. Ní raibh bac uirthi a rogha rud a dhéanamh le n-a
                    rún féin, ach ní mar sin do rún duine eile.</p>
                <p>Peig. — Tá an ceart agat, a Shíle. Ach tuig an méid seo. Ní mar a chéile rún
                    fóghanta agus droch rún. An rún a dhéanfadh díobháil do Shéadna níor thug sé
                    uaidh i n-aon chor é. An rún a thug sé do Mháire Ghearra, ní raibh ceangal dian
                    mar sin uirthi é choimeád, agus a fhios aici gur mhó an tairbhe 'ná an dochar do
                    Shéadna an rún san a thabhairt uaithi do Shiobhán. Go mór mór ó bhí rún Mháire
                    féin aici sin cheana.</p>
                <pb n="108"/>
                <p> Gobnait. — Agus cogar, a Pheig. Dar ndóigh ní raibh rún Shéadna ag an
                    sagart.</p>
                <p>Peig. — Cé dúbhairt go raibh?</p>
                <p>Gobnait. — 'Sdó, ba dhóigh le duine ar an gcuma 'nar labhair sé go raibh oiread
                    aige dhe agus bhí ag an mnaoi chos-nochtaithe.</p>
                <p>Peig. — Conus é sin?</p>
                <p>Gobnait. — Dúbhairt an sagart go raibh Séadna ag gabháil de chosaibh 'na chroídhe
                    féin ar son an tSlánuightheóra, agus dúbhairt an bhean chos- nochtaithe, is
                    dóigh liom, an focal céadna nuair a chonaic sé ar an gcnoc í. Conus fhéadfaidís
                    bheith ar an bhfocal gcéadna mura mbéadh go raibh an rún céadna acu?</p>
                <p>Peig. — Is dócha go raibh an rún ag an mnaoi. Ba dhuine de'n triúr í gur thug sé
                    an déirc dóibh ar son an tSlánuightheóra, agus níor bhean shaoghalta í. Ní mar
                    sin do'n tsagart. Ní raibh aon fhios aige ar an rún, ná aon fhághail aige ar a
                    leithéid d'fhios a bheith aige.</p>
                <p>Gobnait. — Cad a chuir ar an bhfocal gcéadna é mar sin?</p>
                <p>Peig. — Ní fheadar an tsaoghal, a Ghobnait, cad a chuir ar an bhfocal gcéadna é.
                    Nuair airigheas féin an sgeul ar dtúis, níor chuireas an cheist sin. Is amhlaidh
                    a cheapas am' aigne gurab amhlaidh a thuig an sagart go raibh Séadna pósta
                    cheana a gan fhios.</p>
                <p>Cáit. — 'Dhe, cad eile? Nach shin é cheapfadh aoinne?</p>
                <p>Gobnait. — Airiú, agus cad é an moladh bhéadh ag an sagart air mar gheall air
                    sin? Ba mhór an buidhchas ba cheart a bheith air, go deimhin, toisg gan bean a
                    phósadh agus é pósta cheana!</p>
                <p>Cáit. — Nach maith a phós an Pinsinéir Buídhe agus é pósta cheana.</p>
                <pb n="109"/>
                <p> Gobnait. — An rascail! Agus feuch cad d'imthigh air.</p>
                <p>Síle. — Cad d'imthigh air, a Ghobnait?</p>
                <p>Cáit. — D'imthigh an rud a bhí tuillte aige, a Shíle, é chur an loch amach.</p>
                <p>Gobnait. — D'airigheas-sa gur ró dhóbair go gcrochfaí é.</p>
                <p>Cáit. — Mar sin bhí sé amuich air go raibh sé pósta trí h-uaire, agus gur mhairbh
                    sé an cheud bhean, ach níor daoradh ann é.</p>
                <p>Síle. — Dar ndóigh, ní fhéadfadh sé bheith pósta trí h-uaire agus an triúr ban
                    beó.</p>
                <p>Gobnait. — Ná féadfadh sé a leigint air le gach mnaoi dhíobh ná raibh sé pósta
                    ach aici féin?</p>
                <p>Síle. — Airiú, an bitheamhnach! Nár mhór an éagcóir agus an t-éitheach dó a
                    leithéid sin a dhéanamh.</p>
                <p>Gobnait. — Is dócha gur bheag aige siúd bréag mhór, agus gur bh'éadtrom aige
                    éagcóir throm.</p>
                <p>Cáit. — Is beag an sgeul é bheith imthighthe an loch amach.</p>
                <p>Gobnait. — Is beag; agus is beag an sgeul gan puínn d'á shórd a bheith 'na
                    dhiaigh.</p>
                <p>Síle. — Ach cogar, a Pheig. Ní fheadar cad é an buadh bhí sa tseóid úd a thug an
                    bhean chos-nochtaithe do Shéadna agus a rádh gur imthigh an bhuairt mhór chómh
                    tapaidh dhe. Nach truagh gan a leithéid ag gach aoinne go mbéadh buairt air!</p>
                <p>Peig. — Do réir mar a thuigeas-sa an sgeul, a Shíle, a chuid, ceapaim gur 'mó
                    duine go mbíon an tseóid úd aige, agus go ndéinean sí maolughadh ar bhuairt
                    dó.</p>
                <p>Síle. — Conus é sin, a Pheig?</p>
                <p>Peig. — An t-é a bhrúighfidh féi a mhian agus a shéanfaidh a thoil ar son Dé, nó
                    ar son an tSlánuightheóra, nó ar son an chirt, béidh cuimhne an ghnímh sin 'na
                    chroídhe, agus nuair a thiocfaidh buairt air, ní bhéarfaidh an bhuairt greim ar
                    chroídhe air.</p>
                <pb n="110"/>
                <p> Gobnait. — Agus is dócha, d'á mhéid é an mian gurab eadh is mó é an gníomh.</p>
                <p>Peig. — Is eadh san. Agus siné cúis go ndúbhairt an bhean go raibh an gníomh
                    déanta ag Séadna, an lá san, dob' uaisle d'ár déineadh i n-Éirinn le fada roimhe
                    sin — “an bhean dob' fhearr i n-Éirinn do chur ó n-a chroídhe níos túisge 'ná
                    dhéanfadh sé a leithéid d'éagcóir uirthi.”</p>
                <p>Nóra. — Ba dhóigh liom gur mhór an truagh iad a chur ó chéile.</p>
                <p>Cáit. — Éist do bheul, a Nóra! Nár mhó 'ná san de thruagh iad a phósadh agus an
                    sgeul mar a bhí sé?</p>
                <p>Nóra. — Mhaise, Dia linn, a Cháit! is dócha gur fíor dhuit é. Ba thruagh an sgeul
                    é mar seó nó mar siúd. Is truagh cráidhte nár fheuch sé roimis.</p>
                <p>Cáit. — Stad go fóil, a Nóra. Ní déarfainn-se go raibh an sgeul chómh h-olc san
                    ar fad. Bhí an tseóid úd fághalta ag Séadna, agus an bhuairt mhór imthighthe as
                    a chroídhe. Bhí a chrónán ar siúbhal aige chómh h-aerach agus bhí riamh. Má
                    bhíodar na trí bliaghna deug ag gluaiseacht ar cos-anáirde, bhí aon tsólás
                    amháin aige. Nuair a thiocfadh an lá déanach ní bhéadh thíos leis ach é féin.
                    Agus i dtaobh Mháire Ghearra, ceapaim gur chuaidh sí as go dian mhaith. Conus a
                    bhéadh an sgeul aici dá ndéineadh Séadna mar a dhéanfadh an Pinsinéir Buídhe?
                    Níor dhéin. Ach nuair dh'inis sé dhí go raibh ceangal i láthair Dé air gan
                    pósadh choídhche, tháinig oiread eile de chroídhe dhí. Ba dhóigh leat gur seóid
                    uasal éigin do bronnadh uirthi sin leis. Bhí sí tar éis a admháil do Shiobhán go
                    raibh a croídhe d'á shníomh le buairt. Bhí an sníomh san imthighthe. Ba dhóigh
                    liom féin ná raibh aon rud dob' fhearr do'n bheirt 'ná <pb n="111"/> iad d'á
                    gcur ó chéile mar cuireadh iad. Tá sé buailte isteach am' aigne nach aon nídh
                    fóghanta bhí 'ghá dtabhairt d'á chéile, agus pé rud a bhí 'ghá gcur ó chéile gur
                    mar mhaithe leó a bhí sé.</p>
                <p>Gobnait. — Ní raibh aon rud 'ghá gcur ó chéile ach ná déanfadh Séadna an
                    éagcóir.</p>
                <p>Cáit. — Cad a chuir 'na chroídhe gan an éagcóir a dhéanamh? Níor ghádh dhó a
                    innsint d'aoinne beó go raibh rún aige ná ná raibh. Ní raibh bac air í phósadh.
                    Ní raibh bac air a rádh leis féin, “Cá bhfios an mairfinn na trí bliaghna deug
                    féin? Cá bhfios an dtiocfadh an Fear Dubh úd choídhche, agus an sgannradh fuair
                    sé nuair a chuir sé an bhúirth éagsamhlach úd as?” Ceapaim go raibh rud éigin
                    fóghanta 'ghá spriocadh, agus mura mbéadh go raibh, ná cuirfeadh sé i n-aghaidh
                    an chleamhnais chómh dian agus chómh seasmhach. Agus feuch, tá rud eile sa
                    sgeul. An fhaid a bhí an cleamhnas ar siúbhal, ní raibh ach buairt agus
                    trioblóid aigne ar an uile dhuine go raibh aon lámh aige ann, agus go mór mór ar
                    Shéadna agus ar Mháire Ghearra féin. Ach an uair a bhí sé curtha i leath-taoibh
                    glan, tháinig oiread eile de chroídhe do Mháire, agus tháinig a chrónán do
                    Shéadna. Is dóigh liom gur mhaith go léir an bhail ortha nár leigeadh chun cinn
                    é.</p>
                <p>Síle. — Ní h-ar Mhicil ba cheart a bhuidhchas a bheith ná deaghaidh sé chun
                    cinn.</p>
                <p>Gobnait. — An airighean sibh! Agus í tar éis a rádh, tá tamall beag ó shin ann,
                    gur bh'é Micil agus a chuid tuathail fé ndear an cleamhnas a bhriseadh.</p>
                <p>Síle. — Dúbhart ná raibh aon mhaith ann chun cleamhnais a dhéanamh, agus deirim
                    anois leis é. Ach ní fhágan <pb n="112"/> san ná gur dhéin sé a dhícheal air.
                    Agus do dhéin Siobhán a dícheal air. Do theip sé ortha go leir glan. Ní fheadar
                    cad dúbhairt Sadhbh nuair airigh sí go raibh cleamhnas Mháire Ghearra chómh
                    briste le n-a cleamhnas féin.</p>
                <p>Peig. — Dúbhairt sí rud greannmhar, mhaise. Dúbhairt sí gur bh'í féin a bhris é,
                    agus aon chleamhnas a bhéadh d'á dhéanamh do Shéadna, go mbrisfeadh sí ar an
                    gcuma gcéadna é, nuair ná pósfadh sé í féin.</p>
                <p>Cáit. — Gráin uirthi! ní h-ag táiriugadh uirthi é. Ba mhaith an sgeul a bheith de
                    thubaist uirthi é 'ghá pósadh.</p>
                <p>Nóra. — Cuirfead geall ná déanfadh sé an éagcóir uirthi sin ach chómh beag agus
                    dhéanfadh sé ar Mháire Ghearra.</p>
                <p>Gobnait. — Éist, a Nóra. Ní gádh dhuit an geall san a chur. Níor bhaoghal di. Ní
                    deirim go ndéanfadh an Pinsinéir Buídhe féin an éagcóir sin ar Shadhbh.</p>
                <p>Cáit. — Dá ndéineadh, is dócha go ndíolfadh sé as. Ba mheasa dó Sadhbh chuige 'ná
                    an dlígh.</p>
                <p>Gobnait. — Is dócha gurab amhlaidh a bhéadh dithneas air ag imtheacht an loch
                    amach uaithi.</p>
                <p>Cáit. — Cad é an geit a bhainfeadh fear na n-adharc aisti!</p>
                <p>Gobnait. — Am briathar mhóide, a Cháit, gurab é mo thuairim ná maithfeadh sí
                    puínn dó. Má bhainfeadh sé geit aisti, go mbainfeadh sí geit as. Dá bhfaghadh sí
                    greim ar adhairc air, nó ar mheigioll, ní déarfainn ná go mb' fhearr leis bheith
                    sgartha léi.</p>
                <p>Nóra — 'Dhe, agus cad a bhéadh ag an eirball d'á dhéanamh? Dá bhfaghadh sí
                    priocadh nó dhó ó'n iongain úd, ceapaim go dtiocfadh liúgh aisti.</p>
                <p>Gobnait. — Ambasa, a Nóra, is gearr go mbéidh bárr agat uaim. Níor chuimhnigheas
                    riamh ar an iongain.</p>
                <pb n="113"/>
                <p> Bhíos 'ghá chuimhneamh go mb'fhéidir go gcaithfeadh sí an t-uisge te idir an dá
                    shúil air.</p>
                <p>Nóra. — Airiú, cad é an bheann a bhéadh aige siúd ar uisge te, agus a theó atá an
                    áit as a dtáinig sé?</p>
                <p>Cáit. — Tá buaidhte aici ort, a Ghobnait.</p>
                <p>Gobnait. — Tá glan. Ní déarfad a thuille.</p>
                <p>Síle. — Is maith é sin. Ba ghearr go mbéadh eagla ag teacht orm. Ba mhór an
                    truagh Séadna bocht agus a leithéid d' áirithe roimis amach.</p>
                <p>Gobnait. — Cá bhfios duit-se, a Shíle, ar bh' áirithe é?</p>
                <p>Síle. — Conus é sin, a Ghobnait?</p>
                <p>Gobnait. — Cá bhfios duit ar tháinig sé choídhche?</p>
                <p>Síle. — 'Dhe, nach air sin a dhéin sé an margadh?</p>
                <p>Gobnait. — B'fhéidir, mar adúbhairt Cáit ó chianaibh, gur cuireadh sgannradh ró
                    mhór air, nuair baineadh an bhúirth úd as, agus ná tiocfadh sé airís ag éileamh
                    a mhargaidh le h-eagla go mbainfí búirth eile as.</p>
                <p>Síle. — 'Gcloistí! Ar tháinig, a Pheig?</p>
                <p>Peig. — Fan leat go fóil, a Shíle, a chuid, agus béidh an sgeul go léir agat
                    díreach fé mar a thuit sé amach.</p>
                <pb n="114"/>
            </div>
            <div type="chapter">
                <head>Caibidiol a ceathairdeug.</head>
                <p>Peig. — Mar adúbhart ó chianaibh, nuair a thuig Sadhbh Dhiarmuda Léith go raibh
                    cleamhnas Mháire Ghearra briste, dúbhairt sí le gach aoinne gur bh'í féin a
                    bhris é, agus gur bh'é cúis gur bhris sí é, a bheith geallta ag Séadna dhi go
                    bpósfadh sé í féin.</p>
                <p>Níor chuir aoinne 'na coinnibh. Bhí daoine a chreid é agus bhí daoine nár chreid
                    é. Ach pé 'cu chreideadar é nó nár chreideadar, ní baoghal gur chuir aoinne chun
                    an sgéil d'áiteamh uirthi. Bhíodh sí coitchianta 'ghá mhaoidheamh gur bh'í féin
                    an cailín a chuirfeadh smacht ar ghiobstéiríbh de shaghas Bháb an Leasa agus
                    Nóra an Tóchair. Agus i dtaobh Mháire Ghearra, go raibh iomad meas aici uirthi
                    féin chun a rádh go bpósfadh sí fear do bhí geallta do mhnaoi eile.</p>
                <p>Síle. — Airiú, nár bh'í an cuirptheach í!</p>
                <p>Peig. — Is amhlaidh mar bhí an sgeul aici, a Shíle, i ndeire bára, d'inis sí an
                    sgeul ar an gcuma san chómh minic, agus gan aon duine ag cur 'na coinnibh, gur
                    dóigh liom gur chreid sí féin é fé dheire thiar thall.</p>
                <p>Síle. — Conus dh'fhéadfadh sí a chreideamhaint gur gheall sé í phósadh, agus nár
                    thrácht sé riamh léi air?</p>
                <p>Peig. — Ní'l aon tseó, a Shíle, ach a bhoige agus a shaoráidíghe a chreidimíd an
                    rud a thaithnean linn, uaireanta, go mór mór má bhímíd chómh ceann-dána san nach
                    fiú le h-aoinne cómhairle ár leasa a thabhairt dúinn, agus dá dtugadh, ná
                    glacfaimís uaidh í.</p>
                <p>Gobnait. — Go deimhin is dócha gurab shin mar dh'imthigh ar Chonn Sheághain Óig.
                    Bhí sé ag teacht abhaile ó'n <pb n="115"/> sráid oídhche, agus d'fhan sé ag ól i
                    n-áit éigin, go raibh formhór na h-oídhche caithte. Ansan nuair a bhí sé ag
                    déanamh ar an mbaile, bhí eagla air go mbéadh a mháthair a' pléidh leis i dtaobh
                    í choimeád an oídhche go léir ar an dtinteán ag feitheamh leis. Isé rud a dhéin
                    sé 'ná a leigint air go bhfeacaidh sé sprid thíos ar an mBóthar Leathan. Do
                    chreid an mháthair é toisg an ainim aerach a bheith ar an áit. Ní raibh aon
                    chómharsa a thagadh isteach 'na dhiaigh san go ceann abhfad ná cuireadh sí
                    fheuchaint ar Chonn an sgeul dh'innsint. B'é crích an sgéil é go dtáinig oiread
                    san sgannra ar Chonn roimis an sprid úd ná feacaidh sé riamh, ná leigfeadh eagla
                    dhó an Bóthar Leathan a ghabháil tar éis na h-oídhche a thuitim, dá bhfaghadh sé
                    Éire air.</p>
                <p>Peig. — Pé 'cu chreid Sadhbh féin é nó nár chreid, bhí a lán des na cómharsanaibh
                    a chreid láithreach é, agus ba ghearr gur chreideadar go léir é. Cheapadar, is
                    dócha, toisg an deighleáil leathair a bheith idir Dhiarmuid agus Séadna, go
                    mb'fhéidir go raibh an gheallamhaint ann. Pé sgéal é, bhí sé socair 'na n-aigne
                    gur mar gheall ar Shadhbh do theip cleamhnas Mháire Ghearra. Ansan, nuair a
                    chuimhnigheadar ar an dturus úd Dhiarmuda suas go tigh Shéadna, thuigeadar go
                    mb'fhéidir ná raibh Diarmuid chómh mór gan fios a ghnótha féin agus a
                    shíleadar.</p>
                <p>“Á!” adeiridís le n-a chéile, “ní'l sprid ná púca gan fios a chúise aige
                    féin.”</p>
                <p>Micil agus a mháthair a bhí go troma-chroídheach de dhruim an sgéil. Gan amhras
                    bhí a fhios ag Siobhán ná raibh baint ar bith ag Sadhbh le briseadh an
                    chleamhnais, ach ní raibh a fhios san ag Micil. Ach má bhí troma-chroídhe ar
                    Shiobhán i dtaobh na beirte sin a bheith sgartha go bráth <pb n="116"/> le
                    chéile ar an saoghal so, bhí troma-chroídhe agus cancar agus buile ar Mhicil i
                    dtaobh a rádh go mbéadh sé de phláinéid ar Shéadna go dtug sé geallamhaint
                    phósda do Shadhbh.</p>
                <p>Síle. — Agus dar ndóigh níor thug, a Pheig.</p>
                <p>Peig. — Cheap Micil gur thug.</p>
                <p>Síle. — Ní dhéanfainn dabhta dhe! Nach iongantach ná teipfeadh air, uair éigin,
                    an tuathal a cheapadh!</p>
                <p>Peig. — 'Sdó, bhí sé i mbeul gach aoinne aici. Bhí sé leathta ar fuid na dúithe
                    aici. Lasmuich de Shéadna féin agus de Mháire Ghearra agus de Shiobhán, ní raibh
                    duine ná daonaidhe ná raibh an sgéal aige fé mar chuir Sadhbh amach é. Dá mb'é
                    Seághan Ceatach féin é, bhí sé buailte isteach 'na aigne go raibh geallamhaint
                    pósta tabhartha ag Séadna do Shadhbh, agus gur bh'í an ghealla- mhaint sin a bhí
                    ar aigne Shéadna an lá bhíodar ag siúbhal sa pháirc ar aghaidh tíghe Shéadna
                    amach, é féin agá thafaint air Máire a phósadh, agus eisean ag admháil méid a
                    ghrádha dhi, agus sa n-am gcéadna ag cur an uile shaghas constaice i gcoinnibh
                    an chleamhnais.</p>
                <p>Síle. — Agus an é sin a bhí ar siúbhal acu? Conus a fuaradh amach é, a Pheig?</p>
                <p>Peig. — Níor fuaradh amach é gur leath ráfla Shadhbh ar fuid na h-áite, agus gur
                    airigh Seághan é. Ansan do bhuail sé buille d'á bhais ar a leath-ghlúin, agus
                    dúbhairt sé i n'aigne féin, “Ó! Tuigim anois,” ar seisean, “cad a bhí ar aigne
                    Shéadna an lá úd. Nach mór an iongnadh,” ar seisean, “nár inis sé dhom, lom
                    díreach, cad a bhí ar aigne aige, agus gan mé bheith ag dul chómh dian air, 'ghá
                    chur suas chun mná do phósadh, agus geallamhaint phósta tabhartha aige do mhnaoi
                    eile? Dáltha an sgéil,” ar seisean, “ní fheadar cad é an <pb n="117"/> crann a
                    bhí air agus a leithéid de gheallamhaint a thabhairt uaidh d'á leithéid de
                    mhnaoi.”</p>
                <p>Nuair a bhuail Seághan agus an sagart um a chéile do shocruigheadar an sgeul
                    eatortha ar a sástacht féin. Go dtí san, do theip ar aoinne acu bun ná bárr
                    d'fhághail ar an sgeul, ach nuair a bhí ráfla Shadhbh acu do thuigeadar é go
                    léir tríd síos.</p>
                <p>Síle. — Thuigeadar, dar leó féin.</p>
                <p>Peig. — Dar leó féin, go díreach. Cheapadar go raibh bun agus bárr an sgéil go
                    cruinn agus go baileach acu nuair a bhí fios na geallamhna acu, agus is iad a
                    bhí go h-athtruaghach agus go dubrónach de bhárr an mhí-ádh a bhí ar Shéadna,
                    agus an chuma i n-a raibh Sadhbh ag déanamh toirmisg dó.</p>
                <p>“Ní fheadar an tsaoghal,” arsa 'n sagart, “cad é an mallachar radhairc a bhí air
                    agus a leithéid de gheallamhaint a thabhairt d'á leithéid de mhnaoi.”</p>
                <p>“Is dócha,” arsa Seághan, “gur an fhaid a bhí an dealbhas air a dhéin sé é. Do
                    gheibheadh sé leathar ar cáirde go minic ó Dhiarmuid, agus b'fhéidir gur cheap
                    an fear bocht, dá bpósadh sé Sadhbh, go mbéadh tinteán tirm teann aige, pé i
                    n-Éirinn é, pé compórd eile bhéadh aige ná ná béadh.”</p>
                <p>“Gabhaim-se orm,” arsa 'n sagart, “ná raibh aon bhaoghal go bpósfadh sí an uair
                    sin é. Ach mar sin féin, b'fhéidir nár mhisde léi an gheallamhaint do ghlacadh
                    uaidh. Ní'l teóra le n-a leithéidí nuair a luíghid siad amach ar an bhfeall agus
                    ar an gcalaois agus ar an éitheach.”</p>
                <p>“Fágaim le h-uadhacht, a Athair,” arsa Seághan Ceatach, “gur dócha go bhfuil an
                    ceart agat. Ach ar a shon san, tá a lán sa sgeul nach féidir a thuisgint. An lá
                    bhí sé thiar agam' thigh-se, dúbhairt sé gur oir dó <pb n="118"/> cúpla focal a
                    labhairt le Máire. Cheapas ná raibh uain aige ar dhul isteach nuair a bhí sé
                    imthighthe. Má labhair sé i n-aon chor níor labhair sé thar an dá fhocal.
                    D'imthigh sé mar imtheóchadh an t-eun. Pé rud adúbhairt sé, ní fheaca-sa riamh a
                    leithéid d'athrughadh i n-aon Chríostaidhe agus a bhí inti sin as san amach. Do
                    tháinig a goile dhi agus do tháinig a luisne dhi. D'imthigh an mhairbhitíghe
                    agus an dúire. Ba ghearr go raibh a guth chómh h-aibigh agus a gáire chómh binn
                    agus dh'airigheas riamh ó n-a máthair, an lá is óige a bhí sí. Má's amhlaidh
                    dh'inis sé dhi go raibh geallamhaint tabhartha do Shadhbh aige, is deacair a
                    rádh go dtógfadh san an ceó d'á croídhe mar a tógadh é. Ba dhóigh liom gurab é
                    rud a dhéanfadh sé 'ná an galar dóghach a chur ar fad uirthi.”</p>
                <p>“Am briathar 's ambasa, a Sheághain,” arsa 'n sagart, “go bhfuil iongnadh mhór
                    agat d'á chur orm, feuch. An lá tháinig sé anso chun cainte liom-sa, cheapas,
                    nídh nárbh' iongnadh, gur chun an chleamhnais a chríochnughadh a tháinig sé.
                    Dúbhairt sé liom gur bh'fearr leis 'ná a raibh d'ór agus d'airgead an tsaoghal
                    aige go bhféadfadh sé Máire phósadh. Cheapas féin go raibh sgeul áthais agam d'á
                    innsint dó nuair adúbhart leis gur bh'fheasach dom Máire bheith lán-toilteanach
                    do'n chleamhnas. I n-a inead san is amhlaidh ba dhóigh leat gur innseas dó go
                    raibh sí tar éis bháis. ‘Is truagh agus is tubaisteach an sgeul é,’ ar seisean,
                    agus do sgiúrd sé an doras amach uaim mar dhéanfadh duine buile.”</p>
                <p>“Pé rud adúbhairt sé le Máire, le n-ar baineadh an galar dóghach di, tá eagla orm
                    go bhfuil greim daingean éigin ag Sadhbh air, agus mura mbéadh go bhfuil, ná
                    béadh sise 'ghá mhaoidheamh ar fuid na dúithe mar atá sí, agus ná sgarfadh
                    seisean chómh bog le mnaoi go raibh oiread san ceana aige uirthi, agus aici
                    air.”</p>
                <pb n="119"/>
                <p> “Agus feuch,” arsa 'n sagart, “ar an dtaobh eile de'n sgeul. Ní saoráidíghe atá
                    sgartha aige-sean le Máire 'ná atá sgartha aici-sin leis.”</p>
                <p>“Dar fiadh, a Athair, is fíor dhuit é!” arsa Seághan. “Agus gan éileamh ag aoinne
                    uirthi.”</p>
                <p>“Is é an sgeul is éagsamhlaíghe d'ár bhuail riamh fós umam-sa é,” arsa 'n
                    sagart.</p>
                <p>“Nár chóir, a Athair,” arsa Seághan, “má thug sé geallamhaint do Shadhbh
                    Dhiarmuda, go bhféadfaí teacht ar bhun-phréimh an sgéil agus an gheallamhaint do
                    chur i leath-taoibh? Dar ndóigh tá a fhios ag an saoghal ná fuil sé ceangailte
                    air i láthair Dé an gheallamhaint sin do sheasamh.”</p>
                <p>“Gan amhras,” arsa 'n sagart, “má tá an ghealla- mhaint ann, ní'l sé ceangailte
                    air í sheasamh.”</p>
                <p>“Má tá sí ann, a Athair, an eadh?” arsa Seághan. “Deabhruighean san gurab é do
                    thuairim-se ná fuil sí ann. Mura bhfuil sí ann, nár chóir go bhféadfaí cosg a
                    chur le teangain Shadhbh? Má 's éitheach atá ar siúbhal aici is mór an truagh é
                    leigint i n-aisge léi. D'á fhaid a leigfear i n-aisge léi é iseadh is dána
                    leanfaidh sí dhe. D'á luaithe a cuirfear cosg léi iseadh is lugha an díobháil a
                    bhéidh déanta aici. Má 's éitheach atá ar siúbhal aici, — mura bhfuil aon
                    éileamh aici ar Shéadna le ceart geallamhna, — do bhuadhaigh sí ar a bhfeaca
                    riamh de mhnáibh, agus do bhuadhaigh Séadna ar a bhfeaca riamh d'fhearaibh.”</p>
                <p>“Conus é sin?” arsa 'n sagart.</p>
                <p>“Mura bhfuil aon éileamh ag Sadhbh air,” ar seisean, “cad 'tá ag teacht idir é
                    agus pósadh m'inghíne?”</p>
                <p>“Siní díreach an cheist,” arsa 'n sagart.</p>
                <p>“Isí, a Athair,” ar seisean; “agus tá a fhonn orm leanamhaint siar ar an gceist
                    sin go dtagaidh a réidhteach <pb n="120"/> liom, luath nó mall. Dá mbeitheá am'
                    chás, a Athair,” ar seisean, “ní ró mhaith do raghadh sé dhuit Sadhbh Dhiarmuda
                    bheith ag magadh fút ar an gcuma so.”</p>
                <p>“Ní'l Sadhbh ag magadh fé aoinne ach fúithi féin, a Sheághain,” arsa 'n sagart.
                    “Ach ar a shon san, ámh, is fíor dhuit gur mór an truagh gan smacht a chur ar a
                    leithéid dá mb'fhéidir é. Agus anois a chuimhnighim air, ní dócha go raghadh
                    Diarmuid suas chómh dána go tigh Shéadna, 'ghá fhiafruighe dhe cad a cheap sé
                    dhéanamh i gcóir na Máirte, mura mbéadh go raibh ceart nó teidiol éigin
                    aige.”</p>
                <p>“Agus feuch féin, a Athair,” arsa Seághan, “cad é an saghas freagra thug Séadna
                    air. ‘Ní'l aon fhonn pósta orm,’ ar seisean, ‘agus ní bhéidh go fóil;’ díreach
                    fé mar a deurfadh sé, ‘ní'lim ollamh fós ar an ngealla- mhaint úd do
                    chómhlíonadh.’”</p>
                <p>“Ambasa, a Sheághain,” arsa 'n sagart, “ní deirim ná go bhfuil an ceart agat. Tá
                    sé ar naisg aici, agus is mór an truagh é.”</p>
                <p>Síle. — Ómhais', ómhais', ómhaise! Feuch air sin mar obair! Cad é an donas a bhí
                    ag baint a meabhrach díobh? Dar ndó', tá a fhios ag an saoghal go ndeurfadh sé
                    an méid sin cainte agus gan aon gheallamhaint a bheith air. Ba dheas an bheirt
                    iad! Cad é an díobháil dom ach an sagart féin.</p>
                <p>Cáit. — Is dó', feuch, a Shíle, a chuid, ní raibh aon eólas acu ar rún Shéadna,
                    ná aon choinne ar bith acu le n-a leithéid. Dá mbéadh, b'fhéidir go dtuigfidís
                    an sgeul chómh maith agus thuigimíd-ne é. Ach conus fhéadfadh aoinne cuimhneamh
                    air? Níor inis sé d'aoinne beó é. Níor thrácht sé amach as a bheul air le
                    h-aoinne d'ár mhair riamh, ó'n gcéad lá go <pb n="121"/> dtí an lá bhí an uair
                    sin ann. Ar thugais fé ndeara a chruinne agus a fheabhas a choimeád sé é ó'n
                    uile dhuine d'ár labhair leis? Bhíos ag faire ar an sgeul, agus bhínn 'ghá
                    cheapadh ó am go h-am go sleamhnóchadh focal éigin uaidh a leigfeadh amach é;
                    ach níor shleamhnuigh an smiog ba lúgha uaidh. Ní raibh aon nidh eile 'ghá chosg
                    air Máire Ghearra a phósadh ach an rún a bhí aige i n'aigne féin. Ní raibh eólas
                    ar bith ag an sagart ná ag Seághan Ceatach ar an rún san. Bhí sé leathta ar fuid
                    na dúithe ag Sadhbh gur gheall sé í féin a phósadh. Ní raibh aoinne ag
                    bréagnughadh an sgéil sin. Conus fhéadfadh aoinne a rádh 'ná go mb'fhéidir go
                    raibh rud éigin i bhfuirm fírinne sa sgeul? Ceapaim féin ná féadfadh Seághan
                    Ceatach agus an sagart a n-aigne do shocarughadh ar aon rud eile ach air seo,
                    nár bh'fholáir nó go raibh an gheallamhaint ann.</p>
                <p>Síle. — Agus dar ndó', ba mhór an éagcóir é, a Cháit.</p>
                <p>Cáit. — Ba mhór, gan amhras, ach cad é an leigheas a bhí air?</p>
                <p>Síle. — Ba dhó' liom gur cheart do dhaoinibh feuchaint rómpa agus gan an éagcóir
                    a dhéanamh.</p>
                <p>Cáit. — Ambasa, a Shíle, ba cheart. Ach ní fhágan san ná gur minic a crochadh
                    duine san éagcóir agus gan leigheas ag aoinne air.</p>
                <p>Gobnait. — D'airigheas-sa gur crochadh duine mar sin san éagcóir thiar i n-aice
                    an Rátha Mhóir fadó, nuair a bhriseadar na Buachaillí Bána an cóisde agus
                    mharbhadar an fear a bhí 'na ghárda air.</p>
                <p>Nóra. — Cad ba ghádh dhóibh é mharbhadh, a Ghobnait?</p>
                <p>Gobnait. — Is amhlaidh a cheapadar go raibh páipeur ag fear an chóisde, agus gach
                    aoinne a bhí 'na cheann ar <pb n="122"/> Bhuachaillíbh Bána go raibh a ainim sa
                    pháipeur san, agus nuair a raghadh an cóisde go Tráigh-Lí go gcurfaí armáil
                    amach, agus aon fhear go raibh a ainim sa pháipeur go mbéarfaí air agus go
                    gcrochfaí e. Isé rud a bheartuigheadar 'ná teacht roimis an gcóisde agus an
                    páipeur a bhaint amach ar ais nó ar éigin. Nuair iaradar an páipeur isé rud a
                    dhéin an fear a bhí 'na ghárda 'ná caitheamh leó. Bhí arm teine acu-san chómh
                    maith agus bhí aige-sin, agus do chaitheadar leis, agus do thuit sé marbh ar an
                    mbóthar. Ar maidin lar na mháireach do bhuail amach ar an mbóthar seanduine
                    bocht a bhíodh ag aedhreacht i gcómhgar na h-áite, agus nuair a chonaic sé an
                    duine marbh do stad sé ag feuchaint air agus sgárd 'na shúilibh. Le n-a linn sin
                    do tháinig an t-arm dearg suas, agus do rugadh ar an seanduine bocht, agus do
                    cuireadh suas croch láithreach chun a chrochta.</p>
                <p>Síle. — Agus cad chuige é chrochadh gan chúis?</p>
                <p>Gobnait. — Ambasa, a Shíle, ba chuma leó súd cia'cu bhí cúis chuige nó ná raibh.
                    Seanduine bocht simplidhe dob' eadh é, gan pheacadh. D'iar sé an sagart a
                    thabhairt chuige, agus do tugadh. Nuair a bhí a fhaoisdin déanta aige, agus iad
                    'ghá bhreith suas chun na croiche, bhí sé ag tuitim i gceann a chos le
                    sgannradh. Ní fhéadfadh sé siúbhal ná seasamh. Ansan do labhair an sagart leis
                    agus dúbhairt sé, “Ní fiú dhuit a leithéid sin d'eagla bheith ort,” ar seisean.
                    “Ní túisge do sgarfaidh anam le colainn agat ar an gcroich 'ná bhéidh aoibhneas
                    na bhFlathas agat láithreach.” — “An ndeirean tú liom é?” arsa 'n seanduine
                    bocht. — “Deirim gan amhras,” arsa 'n sagart. “Tá Íosa Críost agus <pb n="123"/>
                    Muire Mháthair ansúd thuas ag feitheamh leat.” Tháinig neart agus misneach
                    láithreach dó. “Druididh uaim amach,” ar seisean leó. Chuir sé an dréimire suas
                    de gan congnamh, agus do crochadh é. Bhí sé ceithre fichid.</p>
                <p>Cáit. — Ba dheas an gníomh é! Dá bhfaghainn lom ortha do chrochfainn iad mar a
                    chrochfainn madraí uilc. Na cladhairí gránda! An seanduine bocht! Agus a fhios
                    acu ná raibh sé agus ná féadfadh sé bheith ciontach. Nár chóir go mbéadh náire
                    ortha!</p>
                <p>Gobnait. — Náire! 'Dhe, cá bhfios dóibh siúd cad a bhain le náire? Bhídís ag
                    lámhach agus ag crochadh na ndaoine ins gach aon bhall an uair sin. Nach shin é
                    an fear san thíos i Mágh Chromdha do bhuail aníos Gort na Lice maidean Domhnaigh
                    ar muin a chapaill, agus a ghuna ar a bheulaibh aige, agus nuair a chonaic sé an
                    duine bocht i n-aice an tuir ar a ghlúinibh ag rádh na Coróinneach Muire, do
                    sgaoil an pléar tríd!</p>
                <p>Cáit. — Ambasa, a Ghobnait, is fíor dhuit. Do dhéin sé mar sin é. Bhíos i Mágh
                    Chromdha lá i n-aonfheacht le Neill, agus thaisbeáin sí dhom é, agus am
                    briathar, nuair a chonac é, gur choruigh mo chuid fola. Bhí sé ansúd go liath
                    láidir ag siúbhal na sráide, chómh dána agus dá mba ná béadh a leithéid déanta
                    aige. Do theip orm gan nimh mo shúl do chur 'na láimh dheis. Thug sé fé ndeara
                    mé ag feuchaint ar an láimh, agus d'iompuigh dath gorm ar an mbitheamhnach. B'é
                    b'fhada liom go rabhas as a radharc, geallaim dhuit é.</p>
                <p>Síle, — Cé h-é féin, a Cháit?</p>
                <p>Cáit. — 'Dhe, an sean chladhaire sin thíos Dochtúir de Faoite.</p>
                <pb n="124"/>
                <p> Síle. — Agus cad 'na thaobh nár crochadh é?</p>
                <p>Gobnait. — 'Seadh go díreach! Cad 'na thaobh nár crochadh é! Cad 'na thaobh nár
                    crochadh M'leachlainn? Níor crochadh. 'Siad na Cárthaigh a crochadh, nuair a
                    dhearbhuigh M'leachlainn ortha an gníomh a dhéin sé féin.</p>
                <p>Cáit. — Nach é Cormac mac Cártha a lámhuigh Bob Hutchison, a Ghobnait?</p>
                <p>Gobnait. — Isé, nuair a sheasaimh M'leachlainn ua Dubhagáin ar an dtaobh thiar de
                    agus chuir sé beul a ghuna le n-a dhrom, agus dúbhairt sé, “Lámhuigh é, a
                    Chormaic,” ar seisean, “nó lámhfad-sa thusa!” Agus dar ndó', ní raibh de na
                    Cárthaigh ann ach Cormac. Ní raibh Ceallachán ná Tadhg ann i n-aon chor, agus do
                    crochadh an triúr. Agus ní baoghal, a Shíle, gur crochadh M'leachlainn.</p>
                <p>Síle — 'Sdó, go deimhin, ba dhóigh le duine ort-sa, a Ghobnait, gurab iad na
                    daoine ciontacha is mó a théidhean saor, agus gurab iad na daoine macánta a
                    crochtar. Do crochadh an seanduine thiar i n-aice an Rátha Mhóir, agus níor
                    crochadh an mhuíntir a chroch é. Do crochadh na Cárthaigh, agus níor crochadh
                    M'leachlainn. Níor crochadh Dochtúir de Faoite.</p>
                <p>Gobnait. — Ar airighis riamh, a Shíle, cad dúbhairt sean Sheón Léadar leis an
                    bhfear oibre? “Duine macánta iseadh mise,” arsa 'n fear oibre. — “Duine
                    macánta!” arsa Seón. “Imthigh uaim, a dhuine mhacánta!” ar seisean. “Ní
                    dhéanfadh duine macánta mo ghnó-sa i n-aon chor.”</p>
                <p>Peig. — Fan leat go fóil, a Ghobnait.</p>
                <p>“Tá sé ar naisg aici,” arsa 'n sagart, “agus is mór an truagh é. Ach cad 'tá le
                    déanamh againn?”</p>
                <p>“Cad a bhéadh le déanamh againn,” arsa Seághan, “ach <pb n="125"/> an
                    gheallamhaint a chur i leath-taoibh? Ní'l sé ceangailte ar Shéadna an
                    gheallamhaint do sheasamh. Ní bhéadh sé ceangailte ar aon fhear beó a bhéadh 'na
                    chás. Is gealla- mhaint gan éifeacht í.”</p>
                <p>“Tá san uile fíor go leór,” arsa 'n sagart, “ach conus a curfar i leath-taoibh í?
                    Siní an cheist. Cad é an chéad aitheasg atá le déanamh againn?”</p>
                <p>“Is é céad aitheasg a dhéanfainn-se, a Athair,” arsa Seághan, “dul soir go tigh
                    Dhiarmud' Léith agus an ceann a bhaint de'n sgeul láithreach dó féin agus do
                    Shadhbh, agus a innsint dóibh lom díreach ná fuil aon tairbhe sa gheallamhaint,
                    ná fuil ann ach díth céille dhóibh bheith ag brath air go bhféadfaidís í chur i
                    bhfeidhm ar an nduine.”</p>
                <p>“Má dhéinir mar sin,” arsa 'n sagart, “ceapaim gurab é céad aitheasg a dhéanfaidh
                    Sadhbh a fhiafruighe dhíot go tur agus go teann cé dúbhairt leat teacht chun
                    cainte léi, nó an é Séadna a chuir chuici tú leis an dteachtaireacht san, agus
                    má's é, gurab é a cómhairle féin duit imtheacht abhaile agus aire thabhairt dod'
                    ghnó féin, agus leigint do Shéadna an cleas céadna dhéanamh.”</p>
                <p>“Má's eadh, a Athair,” ar seisean, “cad déarfá lem' dhul chun cainte le Séadna
                    féin ar dtúis?”</p>
                <p>“Agus cad déarfá leis?” arsa 'n sagart.</p>
                <p>“Déarfainn leis,” ar seisean, “gur mór an truagh dhó a shaoghal a sgaoileadh
                    uaidh ag seasamh geallamhna gan bhrígh, agus gan ceangal air i láthair Dé an
                    ghealla- mhaint do chómhlíonadh.”</p>
                <p>“Ní fhéadfainn aon tuairim a thabhairt,” arsa 'n sagart, “fé'n bhfreagra
                    gheabhthá uaidh. Is duine ró dhoimhinn ró dhorcha é. D'á ghéire thabharfá
                    tuairim fé'n gcaint a bhéadh le teacht uaidh, nuair a thiocfadh an chaint <pb
                        n="126"/> bhéadh sí seacht míle ó'n dtuairim. Ach do gheallfainn duit go
                    ndéarfadh sé rud éigin ná béadh coinne agat leis agus a bhainfeadh ded'
                    bhonnaibh thú.”</p>
                <p>“Ní fheadar an tsaoghal, a Athair,” arsa Seághan “cad is maith dhom a
                    dhéanamh.”</p>
                <p>“Ar inis Máire dhuit,” arsa 'n sagart, “cad dúbhairt Séadna léi an lá bhí sé
                    thiar?”</p>
                <p>“Níor inis, a Athair,” ar seisean, “agus níor fhiafruigheas di é.”</p>
                <p>“B'fhéidir,” arsa 'n sagart, “dá mbéadh a fhios agat cad dúbhairt sé léi an lá
                    san, go dtabharfadh san oiread eólais ar a aigne dhuit agus a chuirfeadh ar an
                    mbóthar gceart tú sul a raghfá chun cainte leis.”</p>
                <p>“Tá go maith, a Athair,” ar seisean. “Fiafróchad anois dí é nuair a raghad
                    abhaile, ar a shon nach maith liom trácht i n-aon chor léi air, le h-eagla go
                    gcuirfeadh sé aon bhuairt uirthi agus go bhfillfeadh an lionn-dubh úd airís
                    uirthi.”</p>
                <p>“Ní'l agat,” arsa 'n sagart, “ach an sgeul do tharang anuas chómh réidh, chómh
                    neamhchuiseach agus is féidir é.”</p>
                <pb n="127"/>
            </div>
            <div type="chapter">
                <head>Caibidiol a cúigdeug.</head>
                <p>D'imthigh Seághan Ceatach abhaile, agus nuair a fuair sé an chaoi do tharaing sé
                    anuas an sgeul.</p>
                <p>“Ní'l aon tseó, a Mháire,” ar seisean, “ach a bhfuil de mhaitheas ag Séadna d'á
                    dhéanamh ar fuid na dúithe, Ní fheadar an tsaoghal conus sheasuighean airgead
                    dó. Isé mo thuairim ná fuil, nó gur beag má tá, aon duine bocht sa pharóiste
                    anois ná fuil raint d'á chuid aige.”</p>
                <p>“Ní'l, a athair,” ar sise, “ná dá ndéarfá ins na seacht bparóistíbh is goire dhi.
                    Bíon iongnadh mo chroídhe orm féin, leis, nuair airighim na daoine ag caint,
                    conus ná fuil sé briste fadó. Ní 'n-a sgillingibh ná 'n-a phúntaibh atá an
                    t-airgead ag imtheacht uaidh, ach i n-a fhichidibh agus 'n-a chéadaibh
                    púnt.”</p>
                <p>“Is minic a bhím 'ghá chuimhneamh,” ar seisean, “gur mór go léir an iongnadh, é
                    bheith 'ghá sgaoileadh uaidh ar an gcuma san. Dar ndóigh, d'fhéadfadh duine
                    tairbhe dhéanamh, agus déirc a dhéanamh, agus carthanacht a dhéanamh, agus gan
                    an éagcóir sin a dhéanamh air féin. Isé rud adeir a lán 'ná gurab ar éadtromacht
                    atá sé.”</p>
                <p>“Ar éadtromacht!” ar sise. “Is deacair dul uatha. Dá mbéadh sé 'na spriúnlóir
                    neamh-maitheach do gheabhaidís locht air. Déarfaidís go raibh sé ag déanamh an
                    airgid le saint agus le cruadháil. Anois, nuair nach féidir saint ná
                    spriúnlaitheacht a chur 'na leith, ní foláir a rádh gur ar éadtromacht atá sé.
                    Is maith an bhail air gur ró bheag é a shuím 'na gcaint. Pé cúis atá aige le
                    bheith ag déanamh na maitheasa, is dócha go bhfuil fios a aigne féin aige.”</p>
                <pb n="128"/>
                <p> “Tá daoine a déarfadh gur buairt aigne atá ag imirt air,” ar seisean, “buairt
                    mhór éigin. Gur chuir sé ceangal nó geallamhaint nó rud éigin de'n tsórd san air
                    féin, ceangal éigin nár thuig sé i gceart i n-am. Ansan nuair a thuig sé é féin
                    agus fuair sé cad a bhí déanta aige, i n-inead aon iaracht do thabhairt ar é
                    féin d'fhuasgailt, gurab amhlaidh a chuaidh sé i n-éadóchas ar fad.”</p>
                <p>D'éist Máire. Níor leig sí aon rud uirthi. Bhí iongnadh a croidhe uirthi.</p>
                <p>“Ní h-éidir,” ar sise 'na h-aigne, “gurab amhlaidh do sgéidh an bhaintreach!”</p>
                <p>“Ba chóir,” ar seisean, “dá mbéadh aon rud de'n tsórd san ar a aigne, go 'neósadh
                    sé dhuit-se é an lá úd, i dtaobh a's gur ró bheag an uain a thug sé dhó féin ar
                    phuínn d'innsint duit.”</p>
                <p>“Andaigh féin, ba chóir sin,” ar sise go neamhchuiseach. “Is dócha,” ar sise, “dá
                    mbéadh rud d'á shórd ag déanamh buartha dhó, go dtabharfadh sé uain dó féin ar é
                    dh'innsint, agus nuair nár thug, gur maith an cómhartha ná raibh.” Bhí stoca le
                    n-a h-athair 'na láimh, agus í ag cur cléithe ann, agus ba dhóigh leat uirthi
                    gur géire bhí a h-aigne ar an stoca 'na ar an gcaint.</p>
                <p>Is ar Sheághan a bhí an iongnadh ansan. “Níor inis sé riamh di é!” ar seisean i
                    n'aigne féin. “Mhaise, is dócha,” ar seisean léi, “go bhfuil an ceart agat. Dá
                    mbéadh sé ag déanamh buartha dhó do thabharfadh sé uain dó féin ar é
                    dh'innsint.”</p>
                <p>“Seo,” ar sise. “Cuir umat anois é, go bhfeicead an mbéidh sé ad'
                    ghortughadh.”</p>
                <p>Síle. — Am briathar féin gur mhaith an bhail uirthi nár leig sí amach é. Ní
                    bhéadh an meas céadna go bráth airís agam uirthi, an dá lá 's an fhaid a
                    mhairfeadh <pb n="129"/> sí, feuch! An rógaire! Nach áiseach a bhí an stoca
                    aici! Aidhe mhaise, a Mháire, níor theip riamh ort.</p>
                <p>Gobnait. — Cad a dhéin Seághan ansan, a Pheig?</p>
                <p>Peig. — Chómh luath agus bhí caoi aige air, do bhuail sé soir chun tíghe an
                    tsagairt.</p>
                <p>“Seadh, a Athair,” ar seisean, “táim níos daille anois ar an sgeul 'ná bhíos
                    riamh.”</p>
                <p>“Conus é sin?” arsa 'n sagart.</p>
                <p>“Pé rud adúbhairt sé le Máire an lá bhí sé thiar, níor thrácht sé léi ar cheangal
                    ná ar gheallamhaint phósta.”</p>
                <p>Ar éigin a bhí an focal as a bheul nuair d'airigheadar coiscéim ag déanamh ar an
                    ndorus. Do bhuail chúca isteach — Diarmuid Liath féin!</p>
                <p>“Dé bheatha-sa, a Dhiarmuid!” arsa 'n sagart.</p>
                <p>“Go mairir, a Athair!” arsa Diarmuid. “Conus táir, a Sheághain?”</p>
                <p>“Go maith, slán a bhéir!” arsa Seághan.</p>
                <p>Dhéineadar raint cainte, caint ná raibh puínn suime ag aoinne acu inti.</p>
                <p>Fé dheire dúbhairt Diarmuid, “Dá mb'é do thoil é, a Athair,” ar seisean,
                    “d'oirfeadh dhom beagán cainte dhéanamh leat.”</p>
                <p>“Ar mhisde leat-sa fanamhaint anso tamaillín, a Sheághain?” arsa 'n sagart.</p>
                <p>“Tá go maith, a Athair,” arsa Seághan. “Ná bacaidh mise.”</p>
                <p>D'imthigheadar isteach i seómra eile.</p>
                <p>D'imthigh tamaillín, agus d'imthigh tamall mór 'na dhiaigh. Fé dheire d'imthigh
                    Diarmuid agus d'fhill an sagart. Isé a bhí ag feuchaint go greannmhar.</p>
                <p>“Seadh, a Sheághain,” ar seisean, “tá do cheist-se réidhtighthe, pé i n-Éirinn
                    é.”</p>
                <p>“Conus é sin, a Athair?” ar seisean.</p>
                <pb n="130"/>
                <p> “Tá Sadhbh le pósadh,” arsa 'n sagart.</p>
                <p>“Mo ghraidhn mo shúil!” arsa Seághan. “Nach maith a bhí a fhios agam go raibh an
                    greim dúid aici air agus ná sgarfadh sí leis!”</p>
                <p>“Ní le Séadna atá sí le pósadh,” arsa 'n sagart.</p>
                <p>Do stad Seághan, agus do leath a shúile air.</p>
                <p>“Ní le Séadna é, an eadh?” ar seisean.</p>
                <p>“Ní leis,” arsa 'n sagart. “Ní féidir liom a dhéanamh amach cé h-é féin. Deir
                    Diarmuid gur duine uasal é agus gur aníos ó i n-aice an bhaile mhóir i mball
                    éigin é, agus nach beag de sheó a bhfuil d'ór agus d'airgead agus de
                    shaidhbhreas aige. Deir sé gur sa bhaile mhór a pósfar iad. Ní'l uaidh ach cead
                    d'fhághail uaim-se go bpósfadh an sagart thíos iad. Bronnaim air iad go
                    fonnmhar, geallaim dhuit é. Ní misde liom gan aon lámh a bheith agam sa ghnó. Tá
                    eagal orm gurab olc an gnó é. D'iaras air an sgéal a chur ar gcúlaibh go ceann
                    raint laetheanta go mbéadh uain agam ar thuairisg na h-áite thíos do chur, agus
                    ar a dhéanamh amach cé h-é an duine uasal mór so go bhfuil an saidhbhreas go
                    léir aige, agus cad é an chúis ná féadfadh sé bean d'fhághail thíos 'na
                    dhúthaigh féin agus gan teacht chómh fada ó bhaile ar lorg mná. Ní thaithnean an
                    sgéal ró mhaith leis an nduine mbocht féin, ach deir sé go bhfuil an gnó go léir
                    socair ag Sadhbh agus ag an nduine uasal.”</p>
                <p>“Ar iompáil na n-each tig atharach na sgéal,” arsa Seághan. “Ní raibh de choinne
                    agam leis an méid sin ach oiread agus bhí agam go dtuitfeadh an spéir
                    uachdarach. Pé deire bhéidh ar an ngnó so, tá deire le caint Shadhbh i dtaobh
                    aon éilimh a bheith aici ar Shéadna. Pé 'cu bhí greim geallamhna aici air nó ná
                    raibh, go dtí seo, ní féidir dí a leigint uirthi níos mó go bhfuil, ná go raibh
                    riamh. Is olc an ghaoth ná séidean do dhuine éigin.”</p>
                <pb n="131"/>
                <p> “Ná codail ar an gcluais sin, a Sheághain,” arsa 'n sagart. “Ní'l aithne cheart
                    agat ar Shadhbh. Isí bean is dána d'ár bhuail riamh umam í. Ní chuirfeadh sé
                    blúire iongnadh orm, dá mba rud é go dteipfeadh an gnó so uirthi, dá ráineóchadh
                    go bhfágfadh an duine uasal so Baile Átha Cliath ar an mbóthar aici, í theacht
                    os cómhair na dúithe airís chómh dána agus bhí sí riamh, 'ghá chur 'na luíghe
                    orainn go léir go raibh fhiachaibh ar Shéadna í phósadh.”</p>
                <p>“Agus cé chreidfeadh í, a Athair?” arsa Seághan.</p>
                <p>“Is dócha,” arsa 'n sagart, “aoinne fheuchfadh isteach sa sgéal, ná creidfeadh sé
                    í, ach is gnáth le daoine sgéal de'n tsaghas san do ghlacadh gan feuchaint
                    chuige puínn. Níor ghéilleas féin riamh do ráidhtibh aoinne gur thug sé
                    geallamhaint di, go dtí gur chuiris-se 'na luíghe orm é an lá deirineach úd a
                    bhíomair ag trácht air. Agus táim deimhnightheach anois go raibh dearmhad ort.
                    Táim lán-deimhnightheach, pé rud atá ag teacht idir Shéadna agus pósadh t'
                    inghíne-se, ná bainean sé le Sadhbh agus ná bainean Sadhbh leis, olc maith ná
                    donaídhe.”</p>
                <p>“Tá súil agam,” arsa Seághan, “go bpósfaidh an duine uasal so í, pé h-é féin.
                    Níor mhór liom dó í. Dá mbéadh sí árduighthe leis go dtí an baile mór aige, ba
                    mhór an suaimhneas ar an ndúthaigh é.”</p>
                <p>“Tá eagal orm, a Sheághain,” arsa 'n sagart, “nach mar mhaithe leis an nduine
                    uasal bocht adeirir-se an méid sin.”</p>
                <p>“Dáltha an chait, a Athair,” arsa Seághan. “Mar mhaithe leis féin a dhéinean an
                    cat crónán.”</p>
                <p>“Ach 'na thaobh san a's uile,” arsa 'n sagart, “ní fios cia'cu de'n bheirt,
                    Sadhbh nó an duine uasal, is mó bhéidh beirthe ná caillte leis an bpósadh, má
                    théidhean sé chun cinn. Má's duine uasal fóghanta é, is fada nár <pb n="132"/>
                    tháinig ó'n mbaile mór aon amadán chómh críochnuighthe leis. Siní an cailín a
                    thabharfaidh fios aitheanta a chreidimh dó sul a mbéidh sé abhfad pósta aici.
                    Má's feallaire é, ní maithfear puínn dó. Má cheapan sé i n'aigne go dtiocfaidh
                    leis smacht a chur ar Shadhbh, tá an dearmhad ar an bhfear mbocht is mó bhí
                    riamh air. Níor cuireadh smacht ar Shadhbh i n-am. Do cailleadh a máthair sul a
                    raibh sí bliaghain iomlán. Thug Diarmuid a slígh féin di go dtí go raibh sé ró
                    dhéanach, go dtí go raibh sí imthighthe ó smacht.”</p>
                <p>“Ní dóigh liom gur cúrsaidhe smachta é, a Athair,” arsa Seághan. “Do cailleadh
                    Aoibhlín orm-sa agus gan Máire bheag ach dhá bhliaghain. Níor chuireas aon
                    smacht riamh ar an leanbh san. Do tugadh a slígh di, má tugadh d'aoinne é.
                    Oiread agus labhairt árd léi níor déineadh é, ní áirmhighim focal feargach a
                    labhairt léi, ná buille bhualadh uirthi. Agus feuch conus mar atá an sgéal
                    againn. Chómh siúrálta agus tháir ad' shuídhe ansan, is túisge chuimhnighean sí
                    ar an rud a bhíos uaim 'ná mar a chuimhnighim féin air.”</p>
                <p>“Gan amhras, a Sheághain,” arsa 'n sagart, “bíon grástamhlacht i ndaoinibh
                    seachas a chéile, agus bíon an braon fóghanta i ndaoinibh seachas a chéile, agus
                    an droch bhraon. Ach mar sin féin, chómh fada agus a théidhean an
                    choitchiantacht, is fíor é an sean-fhocal agus ní sáróchar é, ‘Ní bhíon an rath
                    ach mar a mbíon an smacht.’”</p>
                <p>Chomáineadar leó ar an gcuma san ag caint agus ag cur thré chéile, Seághan
                    Ceatach go sásta i n'aigne agus go ró bhuidheach de'n duine uasal a tháinig
                    chómh fada fá dhéin Shadhbh, agus an sagart go neamh-shásta i n'aigne le h-eagla
                    nach aon chrích fhóghanta a bhéarfad gnó Shadhbh agus an duine uasail
                    iasachta.</p>
                <pb n="133"/>
            </div>
            <div type="chapter">
                <head>Caibidiol a sédeug.</head>
                <p>Lar na mháireach a bhí chúgainn, bhí aonach sa tsráid. Bhí Séadna ar an aonach le
                    h-ualach bróg. Bhí Micil ar an aonach 'na sheasamh leis an ualach. Bhí máthair
                    Mhicil ar an aonach ag díol muice raimhre agus ag ceannach céise. Bhí Seághan
                    Ceatach ar an aonach, agus stoc mór de bhuaibh seasga aige le díol ó'n gcnoc.
                    Bhí Máire Ghearra ar an aonach i dteannta a h-athar. Bhí an báille ar an aonach,
                    chómh plucach, chómh caincíneach, chómh mórchúiseach, chómh géar-shúileach,
                    chómh tárr-leathan, chómh colpach, chómh tur agus bhí Seághan an Aonaigh riamh.
                    Dá bhfeicfeá ag déanamh ort é, ba dhóigh leat air gurab amhlaidh a bhí bharántas
                    'na phóca aige ad' choinnibh. Dá mba ná déanfá ach beannughadh dhó, d'fheuchfadh
                    sé ort mar fheuchfadh sé ar dhuine a bhéadh chun a bhuailte.</p>
                <p>Bhí an uile shaghas eachradh ann, chómh h-iomadamhail agus bhí an chéad lá úd a
                    tháinig Séadna ann chun capaill agus bó bainne do cheannach. Bhí lucht cleas
                    ann, agus lucht rinnce, agus lucht ceóil, agus lucht cartaí, agus lucht pócaí do
                    phiocadh. Bhí tíncéirí ann as gach áird idir chian agus cómhgar, agus is iad a
                    bhí go buartha agus go bladhmanach, go droch mhúinte, go droch bhéasach agus go
                    droch labhartha. Iad féin agus a mná agus a gclann ag dul i gcochall a chéile
                    gur dhóigh leat go maireóbhaidís a chéile, agus 'na thaobh san ná
                    marbhuighdís.</p>
                <p>Bhí lucht méaracán ann. Ach má 'seadh, ní raibh fear méaracán Shéadna ortha, nó
                    má bhí, ní bhfuair Séadna aon radharc air.</p>
                <p>Do ritheadh an rás, fé mar a ritheadh an chéad lá. Bhí gach aoinne ag faire air.
                    Nuair a bhí sé críochnuighthe <pb n="134"/> bhí gach aoinne ag ruith agus gach
                    aoinne ag liúighrigh, ach má bhí, níor rith Séadna, ná níor liúigh sé.</p>
                <p>Ní túisge bhí an rás í leath-taoibh 'ná d'éirigh troid idir bheirt tíncéirí mar
                    gheall ar cheannrach asail. Do phreab tíncéir ba threise 'ná aoinne acu eatortha
                    isteach. Do chuir sé ó chéile iad agus do thóg sé féin an cheannrach.</p>
                <p>Le n-a linn sin d'airigh Séadna na daoine 'na thímpal ag cogarnaigh.</p>
                <p>“Feuch! feuch! feuch!” ar siad. D'fheuch sé sa treó i n-a rabhadar-san ag
                    feuchaint. Cé chífeadh sé ag gabháil anuas lár páirce an aonaigh, agus an
                    t-aonach ag déanamh slíghe dhóibh, ach an bheirt — Sadhbh agus an duine uasal
                    iasachta!</p>
                <p>Bhí culaith chraoidhearg ar dearg-lasadh ar Shadhbh, ó mhullach talamh. Bhí
                    culaith éadaigh uasail air-sean, agus isé a bhí go piocaithe bearrtha, go cúmtha
                    córach cothuighthe cumasach deagh-chroicinn. Do leath a shúile glan ar Shéadna
                    nuair a thánadar 'na chómhgar. B'é an duine uasal céadna é ar ar eitigh sé an
                    t-airgead agus ar ar thug sé “cladhaire díomhaoin”!</p>
                <p>Ní fheidir sé ó thalamh an domhain cad ba mhaith dhó a rádh ná a dhéanamh. Níor
                    dhéin sé ach stad mar a raibh aige agus éisteacht. Do bhuaileadar thairis, an
                    pháirc síos, i ngoireacht trí ráinní dhó, gan feuchaint air, gan é thabhairt fé
                    ndeara ach chómh beag agus dá mba ná béadh sé ann i n-aon chor. Do bhuaileadar
                    suas ar an dtaobh eile de'n pháirc, na daoine ag osgailt na slíghe rómpa, agus
                    ansan ag síneadh na méar fútha, agus ag crothadh a gceann, agus ag dul ins na
                    tríthíbh. Nuair a chonaic an tíncéir mór iad do stad sé ag feuchaint ortha, agus
                    srian an asail ar a chuislinn aige. Nuair a bhíodar imthighthe thairis d'éaluigh
                    sé 'na ndiaigh agus tharaing sé an tsrian ortha fé mar a bhéadh sé chun a
                    mbuailte, ach <pb n="135"/> ní baoghal gur bhuail, ná gur mhothuigheadar é, ach
                    ba dhóigh leat go dtuitfeadh an t-anam tur te as na daoine a bhí ag feuchaint ar
                    an spórt.</p>
                <p>Ní bhfuair Séadna aon tsult ann. Bhí iomarca iongnadh air.</p>
                <p>“A Mhichíl,” ar seisean le Micil, “imthigh suas chómh géar agus tá sé ad'
                    chosaibh, agus abair le Diarmuid Liath go n-oirean dom labhairt láithreach
                    leis.”</p>
                <p>Do ghluais Micil. Sul a raibh sé leath na páirce suas do bhuail Diarmuid uime,
                    agus d'fhilleadar.</p>
                <p>“Cé h-é sin i n-aonfheacht le Sadhbh?” arsa Séadna.</p>
                <p>“Ambasa, a Shéadna,” arsa Diarmuid, “ní'l puínn aithne agam-sa air, ach gur duine
                    uasal é ó i n-aice an bhaile mhóir.”</p>
                <p>“Cad é an ainim atá air?”</p>
                <p>“Síogaidhe mac Giolla Phádraig a thugaid a mhuíntir air.”</p>
                <p>“Cé h-iad a mhuíntir?”</p>
                <p>“Triúr eile uaisle a tháinig le n-a chois.”</p>
                <p>“Cad a thug anso iad?”</p>
                <p>“Thánadar ar an aonach.”</p>
                <p>“Cad chuige?”</p>
                <p>“Ag ceannach eachradh do'n rígh.”</p>
                <p>“Cathain a thánadar?”</p>
                <p>“Um thráthnóna arú indé.”</p>
                <p>“Cár chaitheadar an aimsir ó shin?”</p>
                <p>“Bhídís amuich formhór an lae, ach is agam-sa thugaidís an oídhche.”</p>
                <p>“Cad é an fuadar é seo fé Shadhbh?”</p>
                <p>“Cleamhnas atá socair idir í féin agus Síogaidhe mac Giolla Phádraig.”</p>
                <pb n="136"/>
                <p> “Cá bhfios duit ná fuil bean cheana ag an nduine uasal san?”</p>
                <p>“Siné díreach adubhairt an sagart aréir nuair a bhíos ag caint leis. Ach
                    dúbhart-sa leis ná raibh uaim ach cead dh'fhághail uaidh do shagart éigin sa
                    bhaile mhór chun iad a phósadh. Gan amhras, ní iarfadh sé an cead san dá mbéadh
                    sé pósta agus bean cheana sa bhaile mhór aige.”</p>
                <p>“Tuigim,” arsa Séadna. “Cé dhéin an cleamhnas?”</p>
                <p>“Is amhlaidh a bhíodar ag magadh agus ag caitheamh aimsire dhóibh féin an chéad
                    oídhche. Gach aoinne acu 'ghá áiteamh ar an gcuid eile gur thúisge phósfadh
                    Sadhbh é féin 'ná aoinne dhíobh-san. — ‘Cuirimís ar chrannaibh é,’ arsa duine
                    acu. — ‘B'fhéidir ná tógfadh sí an t-é go dtuitfeadh an crann air,’ arsa duine
                    eile acu. Chuir- eadar chuici an cheist. — ‘Tógfad,’ ar sise, ‘má thuitean an
                    crann ar an bhfear a thaithnfidh liom.’ Fuaradar go léir ana shult sa méid sin.
                    Do cuireadh ar chrannaibh é, agus do thuit an crann ar an bhfear a chonaicís le
                    n-a cois ó chianaibh. Cheapamar uile ná raibh ann ach magadh, ach am briathar
                    gur ghlac seisean de chroídhe dháiríribh é. Nuair a mheas Sadhbh tarang as,
                    ‘Ambasa, a 'nghean ó,’ ar seisean, ‘ní dhéanfaidh san an gnó dhuit. Dúbhraís go
                    dtógfá an t-é air go dtuitfeadh an crann, dá dtuitfeadh an crann ar an bhfear a
                    thaithnfeadh leat. Tóg mé anois, nó abair ná taithnim leat.’ B'é deire an
                    aighnis é gur déineadh an cleamhnas.”</p>
                <p>“Ar ceannuigheadh puínn capall do'n rígh?” arsa Séadna.</p>
                <p>“An oídhche thánadar,” arsa Diarmuid, “thugadar dhom, le cur i gcoimeád, bosca
                    mór iarainn agus é lán go bara d'ór bhuídhe. Bhí muirighean mo dhá lámh ann. Ar
                    maidin indiu do líonadar a bpócaí as, ag <pb n="137"/> gabháil amach dóibh.
                    Nuair a bhíodh raint capall ceann- uighthe acu agus díolta asta, agus iad féin
                    agus a ngiollaí curtha ar bóthar acu, d'fhillidís agus bheiridís tuille de'n ór
                    leó, agus cheannuighdís tuille. Fé dheire bhí an bosca folamh. Nuair a bhíodar
                    ag díol as an raint déanach, bhí trí chéad púnt i n-easnamh ortha. Ní raibh sé
                    oireamhnach agam-sa, ach bhí sé ag Sadhbh, agus thug sí dhóibh é ar iasacht go
                    dtí go mbéidís go léir i bhfochair a chéile sa bhaile mhór.”</p>
                <p>“A Mhichíl,” arsa Séadna, “glaoidh ar an mbáille chúgam. Tá sé ar an aonach.”</p>
                <p>“Siné thuas é,” arsa Micil, “ag caint le Seághan Bolg ua Dála. Béidh sé anuas
                    chúgat láithreach agam.”</p>
                <p>Tháinig an báille.</p>
                <p>“An 'mó fear agat?” arsa Séadna.</p>
                <p>“Ní'l ach fear agus fiche,” arsa 'n báille.</p>
                <p>“Cruinnigh iad láithreach tímpal tíghe Dhiarmud' Léith,” arsa Séadna. “Tá
                    ceathrar bitheamhnach ann agus tá an t-aonach creachta acu.”</p>
                <p>Chuir an báille fead as agus phreab sé chun siúbhail. Is beag ná gur thuit
                    Diarmuid.</p>
                <p>“Is fearra dhuit gan dul fé dhéin an tíghe go fóil,” arsa Séadna. “Ní'l siad súd
                    gan arm faobhair, agus má théidhean an sgéal dian ortha béidh fuil acu. Fág fé
                    Chormac iad. Tá cleas ar an mbata draighin úd aige a bhain fear láidir d'á
                    bhonnaibh go minic.”</p>
                <p>“Cá bhfios duit an bitheamhnaigh iad?” arsa Diarmuid.</p>
                <p>“Sean-aithne bheith agam ar duine acu. An fear úd a bhí le Sadhbh ag siúbhal an
                    aonaigh ó chianaibh, tháinig sé ag lorg airgid ar iasacht chúgam tá raint
                    bliaghanta ó shin ann. Nuair eitigheas an t-airgead air, dúbhairt sé go raibh
                    ocras air. Níor chreideas focal uaidh, agus bhí a fhios aige nár chreideas. Do
                    leig sé air ó chianaibh <pb n="138"/> nár aithin sé mé, ach d'aithin chómh maith
                    díreach agus d'aithnigheas-sa é. Má thagan Cormac suas leis curfar deire le n-a
                    chúrsaíbh agus le n-a chuid uaisleachta go ceann tamaill.”</p>
                <p>Le n-a linn sin d'airigheadar an liúgh fhiaigh i dtreó tíghe Dhiarmuda suas. Do
                    bhris ar an bhfoidhne ag Diarmuid.</p>
                <p>“Ó!” ar seisean. “Marbhóchar Sadhbh bhocht eatortha!” Agus do rith sé chómh maith
                    agus bhí rith ag an nduine mbocht.</p>
                <p>Do rug Séadna ar chuislinn air. “Ní'l baoghal uirthi,” ar seisean, “ach ní mar
                    sin duit-se. Béidh an t-aonach bailighthe ansúd láithreach. Ní'l aoinne atá
                    caillte leó súd ná béidh ag cur ortha. Is fearr as an slígh thusa, le h-eagla go
                    ndéarfadh duine éigin go raibh rún a ngnótha agat, agus go n-iompóchadh na
                    daoine ort.”</p>
                <p>“Dia le m'anam!” arsa Diarmuid. “Cad a chas am' treó iad i n-aon chor?”</p>
                <p>“Do chas airgead Shadhbh,” arsa Séadna. “Ní raibh aon bheart eile acu le n-a
                    dtiocfaidís air.”</p>
                <p>“Tá an liúighreach ag stad. Táid siad ag dul chun suaimhnis. Téidhmís suas,” arsa
                    Diarmuid.</p>
                <p>“An bhfuil deire na mbróg díolta, a Mhichíl?” arsa Séadna.</p>
                <p>“Tá, ach beagán,” arsa Micil.</p>
                <p>“Gaibh an capall, má 'seadh, agus comáin leat abhaile,” arsa Séadna.</p>
                <pb n="139"/>
            </div>
            <div type="chapter">
                <head>Caibidiol a seachtdeug.</head>
                <p>Ghluaiseadar ortha suas, Séadna agus Diarmuid Liath, cos ar chois, go tigh
                    Dhiarmuda.</p>
                <p>Ní raibh rómpa ann ach cruinniughadh ban agus leanbh agus seandaoine, agus an
                    tíncéir mór 'ghá léiriughadh dhóibh cad a bhí tar éis tuitim amach.</p>
                <p>“Cad é sin adeir sé?” arsa Diarmuid le duine acu.</p>
                <p>“Deir sé,” arsa 'n duine, “gurab amhlaidh atá Sadhbh fuaduighthe ag muíntir an
                    rígh, agus go bhfuil Cormac an Chaincín agus a mhuíntir imthighthe 'na ndiaigh
                    ar cos-anáirde chun í bhaint díobh, agus í thabhairt leó abhaile, mar go raibh
                    sí féin agus Cormac réidh chun a bpósta.”</p>
                <p>Chuadar isteach. Ní raibh aoinne rómpa istigh. Chuir- eadar lámh ar dhorus an
                    tseómra. Bhí sé daingean ó'n dtaobh istigh. D'fheuchadar ar a chéile.</p>
                <p>“Osgail an dorus, pé duine atá ansan!” arsa Diarmuid.</p>
                <p>“Dún-sa dorus an tíghe ar dtúis,” arsa Sadhbh — isí a bhí ann. Do dhún.</p>
                <p>D'osgail sí an dorus agus thaisbeáin sí dhóibh í féin, agus an clóca dearg
                    uirthi, agus sgeón inti.</p>
                <p>“Cad é an donas é seo,” ar sise, “atá ag eiríghe dos na daoine go léir, nó an ag
                    imtheacht as a meabhair atáid? Bhíos am' shuídhe sa chathaoir sin ansan. Bhí
                    Síogaidhe imthighthe amach feuchaint an bhfeicfeadh sé thusa. Ní raibh sé ach ar
                    éigin imthighthe a' radharc an doruis nuair airigheas an choisidheacht agus an
                    gleó agus an t-eirleach amuich. D'fheuchas amach, agus cad do chífinn ach an
                    t-aonach ag déanamh ar an ndorus i n-aon tsluagh <pb n="140"/> amháin. An báille
                    ar tosach agus a chlaidheamh ar tarang aige 'na láimh dheis agus a bhata
                    draighin 'na láimh chlé, bior ar a dhá shúil agus fásgadh 'na bheul. Do léimeas
                    chun an doruis a dhúnadh, ach bhí sé ró thapaidh dhom. ‘Ní baoghal duit, a
                    Shadhbh,’ ar seisean, agus siúd siar sa tseómra é, agus beirt nó triúr i n-
                    aonfheacht leis. Do rop sé na leapacha agus do rop sé fútha. An fhaid a bheitheá
                    ag dúnadh do shúl bhí sé féin agus iad-san amuich airís. D'iompuigh sé ar na
                    fearaibh. ‘D'imthigheadar,’ ar seisean. ‘Leanam iad!’ Ansan do cuireadh an liúgh
                    suas go mb'éigin dom mo mhéireana do shádh am' chluasaibh.”</p>
                <p>“Feuch,” arsa Séadna. “Tá cuid de'n airgead agam-sa. Fuaras é i ndíol na
                    mbróg.”</p>
                <p>Agus do tharaing sé aníos as a phóca cúpla píosa óir. Do rug sé ar cheann acu
                    agus chimil sé de mhuinichle a chasóige é ar feadh tamaill. Ba ghearr gur
                    imthigh an dath breagh buídhe, agus gur tháinig i n-a inead dath glas luaidhe.
                    Dá bhfeicfeá an dá shúil a tháinig do Shadhbh nuair a chonaic sí an méid
                    sin!</p>
                <p>“Cá bhfuaradh é sin?” ar sise.</p>
                <p>“Do fuaradh,” arsa Séadna, “sa bhosca úd a tugadh dhuit-se le cur i gcoimeád. Dá
                    mb'áil leó tuille de'n dath a chur suas ní móide go bhfaighfí amach chómh luath
                    an gnó a bhí ar siúbhal acu. Is truagh ná raibh Cormac cúpla neómat níos túisge.
                    B'fhéidir go dtiocfadh sé suas leó fós.”</p>
                <p>“Ní thuigim cad tá ar siúbhal agat,” arsa Sadhbh.</p>
                <p>“Isé atá ar siúbhal agam,” arsa Séadna, “go raibh ceathrar bitheamhnach ar
                    lóisdín anso agat. Gur airgead bréagach a bhí sa bhosca. Gach ar ceannuigheadh
                    de chapaillibh ar an aonach indiu, gur airgead bréagach a díoladh asta. Gur do'n
                    rígh a ceannuigheadh formhór ar <pb n="141"/> ceannuigheadh de chapaillibh
                    indiu, agus go bhfuil an dúthaigh creachta. Siné atá ar siúbhal agam.”</p>
                <p>D'iompuigh sí uaidh. Thugadar fé ndeara a cosa ag imtheacht uaithi. Do rug a
                    h-athair idir a dhá láimh uirthi Mura mbéadh san do bhí sí ar an úrlár acu 'na
                    cnaipe.</p>
                <p>Síle. — An cailín bocht! Trí chéad púnt imthighthe! Ba mhór a' sgrupal é!</p>
                <p>Nóra. — Ar chuaidh sí i laige, a Pheig?</p>
                <p>Peig. — Am briathar gur chuaidh, agus go raibh a h-athair tamall maith ag
                    greadadh a bas agus ag caitheamh uisge uirthi sul a dtáinig sí chuici féin. Agus
                    nuair a tháinig, isé céad fhocal a labhair sí, “Airiú, greadadh chúgat!” ar
                    sise, “cad is gádh dhuit mé bhasgadh agus mé bháth? Cad dob' áil leat-sa anso?”
                    ar sise le Séadna. “Imthigh leat abhaile,” ar sise. “Ní'l aon ghnó anso
                    agat.”</p>
                <p>Níor leig seisean air gur labhair sí.</p>
                <p>“Tá eagal orm,” ar seisean le Diarmuid, “má bheirtear ortha, gurab olc a raghaid
                    siad as. Tá fearg ar Chormac. Is dóigh liom nach foláir nó go bhfuil rud éigin
                    fóghanta beirthe uaidh acu. Ní fheaca riamh ag dul chun gnótha é le h-oiread
                    binibe. Bhí sórt eagla ar a ghárda féin roimis. Geallaim dhuit gurab iad a bhí
                    go tugtha agus go h-ollamh agus go h-imghníomhach, agus nach baoghal gur thug
                    aoinne acu gach-re-seadh dhó. Ní bhéinn i gcás an fhir mhóir úd ar rud ná
                    déarfainn, má tagtar suas leis.”</p>
                <p>“Níor bhuail a leithéid de mhí-ádh riamh mé,” arsa Diarmuid. “Ar an áit seo do
                    rugadh agus do tógadh mé, agus m'athair rómham, agus mo shean-athair. Ní raibh
                    luach feóirlinge riamh le cur am' leith, ná i leith aoinne des na seacht
                    sínsearaibh a tháinig rómham. Ó! Ó! Ó! A bheith de chrann agus de phláinéid orm
                    iad a <pb n="142"/> bhualadh chúgam an dorus isteach gan chuireadh gan iaraidh!
                    Iad do thabhairt a n-aghaidh ar an dtigh seo seachas aon tigh eile sa tsráid 'ná
                    i gcómhgar na sráide! Cad déarfaid na cómharsain ach gurab amhlaidh a bhí rún a
                    ndroch bheart agam, agus gurab amhlaidh a bhíos ag cabhrughadh leó? Má theipean
                    ar Chormac teacht suas leó, — an mhuíntir go bhfuil a gcuid caillte acu tar éis
                    an lae, má's filleadh anso dhóibh agus a gcuaird i n-aistear acu, déarfaidh gach
                    aoinne gur mise fé ndear é, mura mbéadh gur thugas rabhadh dhóibh ná béidís
                    imthighthe chómh tapaidh. Ní fágfar cleith os cionn mo chinn, ná aon chnámh slán
                    am' chorp. Aililliú! Cad é mar mhí-fhortiún! Cad é mar thubaist! Cad tá le
                    déanamh agam i n-aon chor, i n-aon chor? Is cruaidh an sgéal é i ndeire mo
                    shaoghail! Ó! A chreach láidir é! A chreach láidir é! Cad a dhéanfad? Cad a
                    dhéanfad?”</p>
                <p>“Do bheul dh'éisteacht agus gan bheith 'ghár mbodha- rúghadh, isé a dhéanfair,”
                    arsa Sadhbh. “Ní thú atá caillte leis, ach mise. Má gheibhim fám' lámhaibh é,
                    stracfad an dá shúil amach as a cheann. Agus dáltha an sgéil, cad é an srangán a
                    bhí fá d'theangain-se,” ar sise le Séadna, “nár labhair agus sinn ag gabháil
                    thart páirc an aonaigh síos? Mar 'dh eadh nár thugais fé ndeara sinn! Thugais go
                    dian mhaith. D'á fheabhas a leigis ort gan feuchaint orainn, do chonac-sa do
                    shúil mhillteach orainn. Cad 'na thaobh nár labhrais an uair sin? Ní raibh mo
                    chuid airgid tabhartha agam-sa dhó an uair sin. Cad a choimeád do bheul dúnta?
                    Bhí do theanga bog go leór agat nuair a bhí sé ró dhéanach. Bhí sé chómh saor
                    agat labhairt an uair sin agus bhí sé agat labhairt 'na dhiaigh san. Pé donas
                    greama atá agat ar Chormac nach beag duit cogar a thabhairt dó chun <pb n="143"
                    /> é chomáint as a mheabhair, bhí sé chómh maith agat an cogar a thugais 'na
                    dhiaigh san dó a thabhairt an uair sin dó, dá mba mhaith leat an gnó a dhéanamh
                    sa cheart. Níor dhéinis. Do sgaoilis thart an aimsir go dtí go raibh mo chuid
                    airgid tabhartha uaim agam, agus an cladhaire imthighthe. Ní fhéadfadh duine d'á
                    aicme féin an sgéal a shocarughadh dhó níos deise 'ná shocaruighis dó é. Pé ball
                    'na bhfuil sé anois, ní foláir nó tá sé buidheach díot. Daoine 'ghá mhaoidheamh
                    gur bhuadhais-se ar an saoghal mór le géar-chúis! 'Seadh go díreach!”</p>
                <p>An fhaid a bhí an méid sin cainte ar siúbhal, bhí Séadna na sheasamh ar aghaidh
                    na beirte amach. A dhá láimh lastiar d'á dhrom. É ag feuchaint anonn ar an
                    bhfalla, agus gur dhóigh leat go raibh radharc tríd an bhfalla aige ar rud éigin
                    a bhí lastiar de. A dhá shúil ar dian- leathadh, agus gur dhóigh leat ortha
                    gurab amhlaidh a chídís radharc éigin ná feiceadh súile aon duine eile. Gan cor
                    aige dh'á chur d'á cheannachaibh. Gan cor aige dh'á chur d'aon bhall d'á
                    bhallaibh beatha, ach chómh beag agus dá mbéadh sé gan anam gan anál.</p>
                <p>Nuair a chíodh daoine sa mhachtnamh san é, bhíodh sórt sgáth agus eagla ortha
                    roimis. D'fheuch Sadhbh air. D'éist sí, d'á mhéid buinne bhí fúithi. D'fheuch sí
                    airís air, agus am briathar gur dhruid sí uaidh anonn tamall.</p>
                <p>Níor dhóigh leat air-sin gur airigh sé focal uaithi an fhaid a bhí sí ag caint,
                    ná gur thug sé fé ndeara gur stad sí, ná gur dhruid sí uaidh.</p>
                <p>Bhí tuitim na h-oídhche ann. Bhí Cormac agus a mhuíntir gan filleadh. Bhí cuid de
                    na daoínibh d'imthigh leó agus nár fhéad coimeád suas leó, ag teacht tar n-ais i
                    ndiaigh chéile. Cuid acu 'ghá rádh go raibh beirthe ar na bitheamhnaigh agus
                    cuid acu 'ghá rádh ná raibh. Bhí gasra acu bailighthe ar lár an bhóthair ar
                    aghaidh tíghe <pb n="144"/> Dhiarmuda amach. Iad ag aighneas agus ag áiteamh ar
                    a chéile. An tíncéir mór eatartha istigh agus é 'ghá gceistiughadh.</p>
                <p>Phreab Séadna as a mhachtnamh.</p>
                <p>“A Dhiarmuid,” ar seisean, “dún an dorus so am' dhiaigh agus daingnidh go maith
                    é;” agus siúd amach é agus isteach i lár na muintire a bhí ag caint.</p>
                <p>“Ar rugadh ortha?” ar seisean.</p>
                <p>“Do rugadh,” arsa duine.</p>
                <p>“Níor rugadh,” arsa duine eile.</p>
                <p>“'S dó, deirim-se gur rugadh,” arsa 'n chéad duine.</p>
                <p>“Ná feacaidh mo dhá shúil lámh Chormaic ar sgórnaigh an fhir mhóir úd a bhí ag
                    siúbhal an aonaigh indiu i dteannta Shadhbh Dhiarmuda? An é radharc mo shúl do
                    mheasfá bhaint díom?”</p>
                <p>“Dáltha an sgéil,” arsa 'n trímhadh duine, “ní fheadar cad do bheir Sadhbh
                    Dhiarmuda ag siúbhal an aonaigh 'na theannta.”</p>
                <p>“Ní fheadar-sa ach chómh beag leat,” arsa 'n ceathramhadh duine, “ná ní fheadar
                    cad do bheir ag tigh Dhiarmuda i n-aon chor iad, isteach 's amach ann, gur
                    dhóich leat gur leó an áit. Siné dhall mé, agus daoine nach mé. Nuair chonac iad
                    chómh dána i dtigh Dhiarmuda ní raibh blúire droich iontaoibhe agam asta. Do
                    rugadar bramach breágh uaim. Bhéinn lán tsásta dá bhfaighinn deich bpúint
                    fhichid air. Nuair airigheas an t-éirleach go léir d'á dhéanamh, agus an
                    t-airgead mór thar na beartaibh d'á thabhairt ar aon rud i bhfuirm capaill, bhí
                    iongnadh mo chroídhe orm. D'airigheas na daoine 'ghá rádh ná raibh ionta ach
                    ceannuighthe. Go raibh airgead an rígh acu. Go bhfuaradar go bog é agus ná raibh
                    d' fhonn ortha ach é leigint uatha go bog. Dúbhart liom féin, nídh <pb n="145"/>
                    nár bh' iongnadh, go raibh sé chómh maith agam mo tharang do bheith agam as ó
                    thárla an chaoi agam. D'iaras trí fichid. Fuaras é láithreach. Lán mo phóca de
                    phláitíníbh luadha! Táim creachta acu! Mo bhramach breágh calma gur chaitheas an
                    bhliaghain 'ghá chothúghadh! Mura mbéadh mé 'ghá bhfeiscint ag déanamh chómh
                    dána ar thigh Dhiarmuda Léith ní bhuailfidís an bob san orm.”</p>
                <p>“Siní an chaint!” arsa duine eile, agus fearg 'na ghlór. “Do buaileadh an bob
                    céadna orm-sa, agus mura mbéadh Diarmuid Liath agus Sadhbh ní buailfí!”</p>
                <p>“Tuille 'n donas chun Diarmuda,” arsa Séadna, “nár fheuch roimis. D'fhágadar beó
                    bocht é féin agus Sadhbh.” Agus d'inis sé dhóibh tríd síos, ó thusach go deire,
                    an sgéal, díreach fé mar thuit sé amach.</p>
                <p>“Is é crích an sgéil é,” ar seisean, “go bhfuil eagal orm go n-eirgheóchaidh a
                    chroídhe ar Dhiarmuid mura bhfuil eirighthe cheana aige air, agus go
                    n-imtheóchaidh Sadhbh bhocht le craobhachaibh. Trí chéad púnt imthighthe! Ar
                    chnuasaidh an bheirt riamh! Ní cuimhin liom a leithéid de sgrios. Ní fheadar ó
                    thalamh an domhain cad dhéanfaid siad.”</p>
                <p>“Dar fiadh!” arsa fear an bhramaigh, “d'á olcas atá an sgéal againne is measa
                    acu-san é. Mura mbéadh tú 'ghá rádh ní chreidfinn focal dé. Ach dar ndóich ní
                    foláir nó tá an fhírinne agat. Cad eile bhéarfadh amach í 'na gaosadán ag
                    siúbhal an aonaigh leis agus an clóca dearg úd uirthi, ach gur cheap sí lom
                    dáiríríbh go raibh an cleamhnas déanta?”</p>
                <p>“Ins an mbaile mór iseadh bhí an pósadh le déanamh,” arsa 'n tíncéir mór. “Ní
                    dhéanfadh aon áit ba chómh- garaíghe an gnó. Ologón ó! Is fada mé ar an saoghal
                    agus is 'mó bob glic do buaileadh orm le m' ré, ach a leithéid sin de bhob ní
                    fheaca riamh fós dh'á bhualadh go dtí indiu, agus ní dócha go bhfeicfead
                    airís.”</p>
                <pb n="146"/>
                <p> “Ciacu is mó na bobana a buaileadh ort nó na bobana a bhuailis?” arsa fear an
                    bhramaigh.</p>
                <p>“Fágaim le h-uadhacht,” arsa 'n tíncéir, “nach cuimhin liom gur bhuaileas aon
                    bhob ar aoinne riamh. Ní cuimhin go deimhin.”</p>
                <p>Dúbhairt sé an chaint chómh leanbaídhe sin gur sgairt a raibh láithreach ar
                    gháirídhibh. D'airigh Sadhbh na gáirídhe agus má airigh cheap sí do phreib gur
                    fúithi féin a bhí an magadh, óir bhí sí d'éis cainte Shéadna do chloistin agus é
                    ag innsint chúrsaí an chleamhnais. Bhí náire agus fearg a dóithin uirthi an
                    fhaid a bhí sí ag éisteacht leis, ach nuair airigh sí an sgairteadh gáire ó n-a
                    raibh ar an mbóthar d'eirigh sí ar buile. Siúd amach í agus dhírigh sí ortha.
                    Thug sí aghaidh na muc a's na madraí ar Shéadna airís mar nár labhair sé i n-am,
                    sul a raibh a cuid airgid imthighthe ag an “Síogaidhe” úd. Ansan thug sí aghaidh
                    na muc a's na madraí ar an dtíncéir, mar gheall ar bheith ag magadh fúithi.</p>
                <p>“A phlubaire na gcorcán mbriste!” ar sise, “níor tháinig sé chun baile dhuit féin
                    ná d'aoinne a bhain leat ins na seacht sínsearaibh a rádh go mbeitheá ag magadh
                    fúm-sa.” Ansan do thug sí aghaidh ar fhear an bhramaigh mar do sgairt sé ar
                    gháirídhibh nuair chonaic sé an oíde a tugadh ar an dtíncéir. “Is ró bheag an
                    sgéal,” ar sise, “é dh' imtheacht ort-sa mar dh' imthigh, agus dá n-imthigheadh
                    sé níosa seacht measa ort. B'fhuirisde dhuit a aithint, nuair taraingeadh trí
                    fichid púnt duit ar do bhraimín giobalach, gorta, droich-mhianaigh, nár dhuine
                    mhacánta tharaing riamh air a leithéid d' airgead. Ní raibh leigheas agat air.
                    Bhí an tsaint ró láidir istigh ad' chroídhe. Trí fichid púnt ar stuthairín
                    bramaigh gan crot air, gan blúire foluígheachta ann, ach oiread le sean chaora!
                    Greadadh chúgat, a spreallairín! Murab ort atá an chaint!”</p>
                <pb n="147"/>
                <p> “Éist, a Shadhbh!” arsa fear an bhramaigh. “Ná bíodh ceist ort. Tá sé buailte
                    isteach am' aigne, agus a raibh de dhaoinibh gan chiall ar an aonach so indiu,
                    nach foláir nó is ró ghearr go bhfaghfar i mball éigin ar a measg amadán do
                    phósfaidh gan spré thú.”</p>
                <p>Airiú, do léim sí as a corp, agus sul a raibh a fhios aige cad a bhí chuige bhí
                    an dá láimh go daingean aici 'na chuid féasóige agus í 'ghá stathadh. Do stath
                    sí anonn é agus do stath sí anall é. Chuir sé a trí nó a ceathair de
                    bhéiceanaibh as, mar chuirfeadh gamhain bolláin le linn na sgéine do chur ar a
                    sgórnaigh. Níor bhuail sé í, cé gur mhór an fhoidhne aige é. Chuir sé an dá
                    láimh léi agus do chaith sé uaidh amach í agus do rith sé leis féin. Ní folamh a
                    thug sise na méireana léi. Ba dhóich leat go dtuitfeadh an t-anam tur teith as a
                    raibh láithreach nuair chonacadar an folathachtadh a fuair fear an bhramaigh
                    agus nuair chonacadar an fhéasóg ar mhéireanaibh Shadhbh.</p>
                <p>Le n-a linn sin bhí na daoine ag filleadh níos líonmhaire ó leanmhaint na
                    mbitheamhnach. Fé mar thigidís bhíodh gach aoinne acu 'ghá fhiafraighe cad fé
                    ndeár an sult nó cad a bhí ar siúbhal. Ba ghearr gur chuireadar a ndeacraí féin
                    as a gceann agus gur luigh an chaint agus an trácht agus an cómhrádh go léir ar
                    an matalong a bhí imthighthe ar Shadhbh agus ar Dhiarmuid Liath.</p>
                <p>Síle. — Go deimhin, a Pheig, is dócha mura mbéadh san go n-imtheóchadh ortha mar
                    adúbhairt Diarmuid féin, go marbhóchaí iad nó go loisgfí sa tigh iad 'na
                    mbeathaigh.</p>
                <p>Cáit. — Mura mbéadh Séadna bhí an sgéal go h-olc acu.</p>
                <p>Síle. — Conus é sin, a Cháit? Dar ndóich má dúbhairt sé le Diarmuid an dorus do
                    dhúnadh nár osgail Sadhbh féin é?</p>
                <pb n="148"/>
                <p> Cáit. — Ba chuma dúnta nó osgailte é mura mbéadh a ghlice chuir Séadna cúrsaí an
                    chleamhnais agus na dtrí gcéad bpúnt i mbéalaibh na ndaoine. Siné shaor iad ó
                    dhíbhfeirg na ndaoine.</p>
                <p>Peig. — Agus bíodh nár thuig Sadhbh é, thug sí árd chongnamh do Shéadna sa sgéal.
                    Nuair bhíodar ag feuchaint uirthi agus ag éisteacht léi ar feadh tamaill isé a
                    dúbhradar le n-a chéile 'ná go raibh sí ag imtheacht as a meabhair glan. Tháinig
                    beirt bhan d'á cómharsanaibh agus bhailigheadar leó isteach í. Ansan do leath an
                    ráfla go raibh sí ar dearg-bhuilc agus go mb'éigean í cheangal. Chuir san ó
                    bhaoghal ar fad iad. Chreid gach aoinne ná rabhdar ciontach i ngnó na
                    mbitheamhnach agus ná raibh aon rún acu air, agus ná raibh aoinne ba theinne do
                    fágadh 'ná iad.</p>
                <pb n="149"/>
            </div>
            <div type="chapter">
                <head>Caibidiol a h-ochtdeug.</head>
                <p>Bhí an oídhche ag imtheacht agus ní raibh Cormac ag filleadh ná aon tuairisg
                    chruinn uaidh. Na daoine do chaill a gcuid, bhí ceist agus ceann-fé agus náire
                    ag teacht ortha. An focal úd adúbhairt Sadhbh le fear an bhramaigh,
                    d'airigheadar é agus do thuigeadar 'na n-aigne go raibh an ceart aici. Ní raibh
                    aoinne acu féin nár oir an chaint dó, chómh cruinn agus d'oir sí d'fhear an
                    bhramaigh. Bhí a fhios acu ná raibh puínn truagha ag daoinibh dhóibh, agus ní
                    raibh puínn truagha acu féin d'á chéile. D' inis a dtuisgint féin dóibh, nuair a
                    tugadh an t-airgead mór dóibh ar na capaillibh, go raibh breis mhór agus a
                    gceart acu d'á fhághail, — agus ghlacadar é. Ar ball nuair a tháinig an fhírinne
                    amach do thuigeadar 'na n-aigne nár imthigh ortha ach an rud a bhí tuillte acu,
                    mar gur thugadar toil do'n droch bheart. Bhíodar ag bailiughadh leó agus ag
                    imtheacht abhaile, go dúr agus go dochraideach, go do-shásta agus go
                    díombádhach, go leamh díobh féin agus de chuaird an lae acu.</p>
                <p>Síle. — Feuch gurab iomdha cuma i n-a ndéintear airgead bréagach d'éaghmuis é
                    dhéanamh de licíníbh slinne, le diablaidheacht.</p>
                <p>Cáit: — Feuch féin sin. Agus feuch, leis, gurab anamh le fághail duine bhéadh
                    chómh macánta san go dtiocfadh sé i gcionn seachtmhaine chun an airgid chirt do
                    chur i n-inead an airgid bhréagaigh, mar tháinig Micheál Réamoinn.</p>
                <p>Gobnait. — Agus dáltha an sgéil, feuch gur beag d'á bhuidhchas a bhí air. Bhí “a
                    chuid a's a chlú aige” ag imtheacht dó.</p>
                <pb n="150"/>
                <p> Cáit. — Ciacu clú, a Ghobnait, clú na macántachta nó clú na diablaidheachta?</p>
                <p>Gobnait. — Maith an áit go rabhais, a Cháit. Creidim go raibh an dá chlú aige ag
                    imtheacht dó.</p>
                <p>Nóra. — Ní fheadar, a Peig, an raibh aon tsúil go dtiocfadh an duine uasal thar
                    n-ais chun airgid chirt do thabhairt dos na daoinibh gur thug sé an t-airgead
                    bréagach dóibh.</p>
                <p>Peig. — Is eagal liom, a Nóra, dá dtigeadh, go ndéarfadh na daoine céadna san go
                    raibh sé chómh mór ar buile agus cheapadar Sadhbh féin do bheith.</p>
                <p>Gobnait. — Maise, a Pheig, nach breágh bog réidh a dhéinean Nóra iaracht beag
                    magaidh fúinn! “Ní fheadar an raibh aon tsúil go dtiocfadh sé thar n-ais,” ar
                    sise, chómh maith agus dá mbéadh aon bhlúire d'á mhearbhall uirthi ná raibh aon
                    tsúil i n-aon chor le n-a leithéid.</p>
                <p>Nóra. — Ó! am briathar 's ambasa, a Ghobnait, agus gan droch nídh ar mh'anam, gur
                    de chroídhe dháiríríbh atáim, feuch! Sidé atá orm. Do dhéin Micheál Réamoinn
                    airgead le diablaidheacht de licínibh slinne agus thug sé do mhnaoi an tabhairne
                    iad chun a hata dh'fhághail uaithi. Ní raibh sé sásta, ámh, i n-a aigne gan
                    teacht airís i gcionn seachtmhaine agus airgead dleaghthach do thabhairt chuici,
                    agus ní raibh aon iongnadh 'na thaobh air féin ná ar aoinne eile. Ach dá
                    bhfillfeadh an duine uasal úd agus airgead fírinneach do thabhairt dos na
                    daoinibh gur thug sé an t-airgead bréagach dóibh, déarfaidís go raibh sé chómh
                    mór as a chéill agus cheapadar Sadhbh do bheith. Siné atá orm.</p>
                <p>Peig. — Sdó feuch, a Nóra, tá so de dheifrígheacht idir <pb n="151"/> an dá
                    sgéal. Fear macánta dob' eadh Mícheál Réamoinn pé diablaidheacht a bhí aige, ná
                    ná raibh. Bitheamhnach dob' eadh an duine uasal úd, pé uaisleacht a bhí aige, ná
                    ná raibh.</p>
                <p>Cáit. — Am briathar mhóide gurab é mo thuairim féin gurab iad na h-uaisle móra na
                    bitheamhnaigh is mó. Sin é an duine uasal san do chuir amach na 'c Eóghnaigh. Tá
                    sé ráidhte go bhfuil deich míle púnt sa mbliaghain aige thall i Sasana. Ní
                    shásóchadh san é gan teacht anso anall chun na g'c Eóghnach mbocht agus iad do
                    chaitheamh amach fé'n gclagar oídhche Nodlag. Bhí an tsean lánmha ann agus an
                    lánmha óg agus naonbhar clainne. Cómhnaoís do Pheig an t-é ba shine acu, agus ní
                    raibh an leanbh dob' óige ach trí seachtmhaine. Nuair bhíodar go léir amuich
                    agus an fhearthainn ag tuitim 'na taoisgeanaibh ortha, do dhéin Seaghán óg mhic
                    Eóghain sgailp i gcoinnibh an chlaidhe mar fhoithin dóibh. Tháinig an duine
                    uasal agus do leag sé an sgailp.</p>
                <p>Nóra. — Ó! Dia linn! a Cháit, ní dócha gur dhéin!</p>
                <p>Cáit. — Am briathar gur dhéin. Dúbhairt an báille leis go raibh púnc éigin dlíghe
                    ann, agus go mbéadh an obair chéadna aige 'ghá gcur amach ó'n sgailp a bhí aige
                    'ghá gcur amach as an dtigh. Do leag sé an sgailp ortha pé i n-Éirinn é. Agus
                    ansan do bhí an seanduine bocht ag gol, agus nuair a chonaic an duine uasal ag
                    gol é, “see,” ar seisean, “how the old cock cries.”</p>
                <p>Síle. — Cad é an rud é sin, a Cháit?</p>
                <p>Cáit. — “Feuch,” ar seisean, “mar ghoilean an sean chocaíghe.”</p>
                <p>Síle. — Ó! feuch air sin! Agus é féin 'ghá chur ag gol!</p>
                <pb n="152"/>
                <p> Gobnait. — Is beag ná go ndéarfainn leis an nduine uasal san an rud úd adúbhairt
                    Máire Phárthaláin leis an bhfear a rug ím na bliaghna uaithi agus gan greim
                    dlíghe aici air. “Am briathar,” ar sise, “gur maith an plan ifrean do bheith
                    ann!”</p>
                <p>Peig. — Ó! faire! a Ghobnait. Cá bh'fhios di ná go raghadh sí féin ann!</p>
                <p>Gobnait. — Is dócha nach ó chroídhe adúbhairt sí é, ach an fhearg do bheith
                    uirthi, agus an chúis aici.</p>
                <p>Síle. — Ba dhóich liom nár ghádh d' aoinne é do rádh leis an nduine uasal do
                    chuir amach na 'c Eóghnaigh agus do leag an sgailp ortha.</p>
                <p>Gobnait. — Cad 'na thaobh, a Shíle?</p>
                <p>Síle. — Mar déanfaidh Dia uaidh féin é, moladh go deó leis!</p>
                <p>Peig. — Cad a dhéanfaidh Sé uaidh féin, a chuid?</p>
                <p>Síle. — An duine uasal úd do chur go h-ifrean.</p>
                <p>Peig. — Cá bh' fhios, a Shíle, ná go ndéanfadh an duine uasal aithrighe.</p>
                <p>Síle. — Ní dhéanfaidh aithrighe an gnó dhó gan an tigh do chur suas airís agus na
                    'c Eóghnaigh do chur isteach ann, slán foláin, mar bhíodar cheana, agus airgead
                    do thabhairt dóibh tar cheann ar dhéin sé de dhíobháil dóibh.</p>
                <p>Cáit. — Mhaise dearna leat! a Shíle. Siní an chaint go bhfuil an crot uirthi. Is
                    truagh chráidhte gan tú ag dhéanamh na ndlíghthe dhúinn. Ba ghearr go gcurfá na
                    h-uaisle 'na gcómhnuidhe, agus ba ghádh san. Agus cogar, a Pheig, dar ndóich ní
                    dhéinid na daoine uaisle aithrighe i n-aon chor.</p>
                <p>Peig. — Airiú, cad a chuir an rud san ad' cheann, a Cháit?</p>
                <p>Cáit. — 'Sdó, táim ag éisteacht riamh le n-a ndroch <pb n="153"/> bheartaibh,
                    agus le n-a n-éagcóir, agus leis an sgrios a bhíon acu dh'á dhéanamh ar
                    dhaoinibh bochta, 'ghá mbrúghadh agus 'ghá meilt agus 'ghá ndíbirt le fuacht
                    agus le fán, agus níor airigheas riamh gur dhéin aoinne acu aithrighe 'ná
                    leóirghníomh. Isiad na daoine bochta a bhíon ag déanamh na h-aithrighe. Is
                    greannmhar an sgéal é!</p>
                <p>Peig. — Ó! go deimhin, a Cháit, déinid daoine uaisle aithrighe leis. Inghean rígh
                    dob' eadh Gobnait Bhaile Mhúirne. Agus mac righ dob' eadh Colum Cille.</p>
                <p>Síle. — Ar airighis an méid sin, a Ghobnait?</p>
                <p>Gobnait. — Ach! d'airigheas fadó é, a Shíle. Inghean rígh dob' eadh í. Agus nuair
                    fhág sí tigh a h-athar dúbhairt an t-aingeal léi gan stad chun cómhnuighthe ach
                    sa n-ait 'na bhfaghadh sí naoi gcinn d'fhiadhnaibh bána 'na gcodla roímpi.
                    Tháinig sí go dtí áit éigin agus fuair sí trí cinn acu ann, agus d'fhan sí
                    tamall beag sa n-áit sin. Ansan do tháinig sí go Cill Ghobnatan thíos agus fuair
                    sí sé cinn ann. D'fhan sí tamall mór ansan, agus siné uair a tugadh Cill
                    Ghobnatan ar an áit. Ansan do tháinig sí go Baile Mhúirne agus fuair sí na naoi
                    gcinn ann. D'fhan sí ansan an chuid eile d'á saoghal agus is ann atá sí
                    curtha.</p>
                <p>Cáit. — Cuirfead-sa geall gur fada bhéidh na 'c Eóghnaigh amuich sul a ndéanfaidh
                    an duine uasal a chuir amach iad aithrighe agus iad do chur isteach airís.</p>
                <p>Nóra. — Is dócha nach mar a chéile na h-uaisle atá ann anois agus na h-uaisle bhí
                    ann fadó.</p>
                <p>Peig. — Gan amhras, is dócha gur fada go bhfeicfear naomh ortha.</p>
                <pb n="154"/>
                <p> Gobnait. — Conus d'imthigh le Cormac an Chaincín, a Pheig?</p>
                <p>Peig. — Ní raibh tásg ná tuairisg air go ceann seacht- mhaine ó lá an aonaigh.
                    Chuaidh gach aon rud chun suaimhnis. Ní feacthas Sadhbh ná a h-athair ar an
                    dtaobh amuich de dhoras i gcaitheamh na seachtmhaine. An mhuíntir is mó bhí
                    caillte le h-obair na mbitheamhnach isiad ba lúgha trácht air. An mhuíntir ná
                    raibh aon rud acu le cailleamhaint níor stad a mbeul, ach gach aoinne acu 'ghá
                    shíor-mhaoidheamh dá mbéadh capall aige féin le díol ná sgarfadh sé chómh
                    mothaolach san leis.</p>
                <p>I gcionn seachtmhaine d'fhill Cormac. Tigh Shéadna an chéad thigh n-ar thug sé
                    aghaidh air. Tháinig Séadna amach 'na choinnibh fé mar tháinig sé amach i
                    gcoinnibh Sheághain Cheataigh an lá úd.</p>
                <p>“Seadh!” arsa Séadna.</p>
                <p>“Do crochadh triúr acu,” arsa Cormac. “D'imthigh Síogaidhe, nó pé ainim atá air.
                    D'á fheabhas dithneas do dhéineamair do theip orainn teacht suas leó gur shrois-
                    eamair an chathair. Chuadhas-sa láithreach ag triall ar mhuíntir an rígh mar a
                    raibh aithne mhaith orm, agus d'innseas mo sgéal. Ní fheacaís a leithéid
                    d'iongnadh ar aon daoinibh riamh agus a bhí ortha. ‘Airiú,’ ar siad- san, ‘do
                    tháinig fear anso chúgainn ó chianaibh agus d'inis sé an sgéal céadna san dúinn,
                    agus thaisbeáin sé dhúinn triúr de na bitheamhnachaibh agus ghabhamair
                    láithreach iad, agus is dócha go gcrochfar amáireach iad. Dúbhairt sé nár bh'iad
                    ba mhó ba chiontach ach an t-é bhí 'na cheann ortha agus ar thuille dh'á sórd sa
                    Mhúmhain. Fear gur b'ainim dó Séadna. Fear a bhí ag déanamh airgid bhréagaigh le
                    fada. Agus d'á chómhartha san féin, gur bh'aithin do'n dúthaigh é bheith beó
                    bocht laistigh de chúig nó sé bhliaghnaibh, agus anois go bhfuil sé ar an <pb
                        n="155"/> bhfear is saidhbhre sa Mhúmhain nó b'fhéidir i n-Éirinn. ‘Agus,’
                    ar siad, ‘tá órdúghadh ó'n rígh, congnamh fear do ghléasadh láithreach agus
                    imtheacht agus breith ar Shéadna úd, pé h-é féin, agus é thabhairt chun lámha
                    anso gabhtha.’ ‘Cá bhfuil an fear d'inis an sgéal san?’ arsa mise. ‘Tá sé anso
                    istigh,’ ar siad. Chuadhmair isteach. Ní raibh a thuairisg ann. Do ritheadar
                    anonn 's anall 'ghá chuardach. Ní raibh sé le fághail ach mar shloigfeadh an
                    talamh é. ‘Cá bhfuil an triúr eile?’ arsa mise. ‘Istigh sa charcair,’ ar siad.
                    ‘Feiceam iad agus ceistigheam iad,’ arsa mise. Chuadhmair isteach agus
                    cheistigheamair iad, gach fear díobh fé leith. Bhíodar ar aon fhocal amháin sa
                    méid seo. Go raibh an t-airgead bréagach d'á dhéanamh i n-áit éigin sa chathair.
                    Ná raibh fios na h-áite ag aoinne acu féin. Go raibh coróinn fé'n bpúnt acu d'á
                    fhághail as an airgead do chur amach ar aontaídhibh agus ar margaídhibh. Gur le
                    mangaireacht do mhaireadar go dtí gur theangbhaidh an obair seo leó. Gurab
                    amhlaidh do cuirtí an t-airgead bréagach chúca go h-áit a gcómhnuighthe. Ná
                    feacadar riamh an áit 'na mbítí 'ghá dhéanamh 'ná an t-é bhí 'na cheann ar an
                    ngnó.</p>
                <p>“Ní fheacaís riamh ach an iongnadh chroídhe a bhí ar mhuíntir an rígh nuair
                    dh'airigheadar an méid sin. Ansan d'innseas-sa dhóibh conus chuiris-se i ndiaigh
                    na mbitheamh- nach mé, agus chuireas ar a súilibh dóibh conus, mura mbéadh tusa,
                    nár bh'fhéidir teacht suas leó i n-aon chor.</p>
                <p>“Amáireach a bhí chúgainn b'éigean dom dul i láthair an bhreithimh agus an sgéal
                    d'innsint tríd síos dó. Ansan do daoradh iad chun a gcrochta mar gheall ar an
                    ngníomh a bhí déanta acu agus é dhéanamh fé ainim an rígh. Agus do ceapadh lucht
                    brath agus cuireadh amach iad ins na chúig árdaibh feuchaint an bhféadfaidís
                    teacht <pb n="156"/> suas leis an Síogaidhe macánta, pé h-é féin nó pé ball 'na
                    bhfuil sé, agus é thabhairt chun lámha. Do ceapadh, mar an gcéadna, lucht
                    cuardaigh, chun na h-áite do dhéanamh amach 'na bhfuil an t-airgead bréagach so
                    d'á dhéanamh, agus, óir nach foláir nó tá níos mó 'ná an ceathrar sa ghnó, an
                    chuid eile acu d'fhiadhach agus greim dh'fhághail ortha sul a mbéidh uain acu ar
                    a thuille díobhála do dhéanamh. Is 'mó cú ghéar ar shálaibh an chladhaire um an
                    dtaca so, geallaim dhuit é, agus má bheirean sé na cosa uatha is mór an iongnadh
                    liom-sa é. Nuair a thuigeadar a fheabhas do dhéinis-se an bheart lá an aonaigh
                    agus a ghéire mar chuaidh an sgéal ar an gceathrar, isé adúbhradar go léir 'ná
                    gur mhór an truagh gan tú thíos acu féin mar a mbéadh cothrom agat ar an
                    inntleacht atá agat do chur chun tairbhe.”</p>
                <p>“Is eagal liom, a Chormaic,” arsa Séadna, “nuair a bhí teistiméireacht agat d'á
                    thabhairt dóibh ar m' inntleacht, murar chuiris leis an bhfírinne nach baoghal
                    gur bhainis uaithi. Ach is dócha mura mbéadh a ghéire do leanais-se ar shálaibh
                    an fhir mhóir úd agus a luathacht a bhís isteach sa chathair 'na dhiaigh, go
                    mbéinn thíos acu um an dtaca so agus nach ar mhaithe le m' inntleacht é. Gan
                    amhras do cheap sé droich iaracht do thabhairt fúm. Is mór an truagh cead a chos
                    agá leithéid. Is olc ó fhearaibh na cathrach mura dtigid siad suas leis anois
                    agus a ainim i n-áirde ar fuid na h-Éirean ó'n mbeart so. Dáltha an sgéil is mór
                    go léir an iongnadh liom a rádh go raibh sé de dhíth céille air trácht ar ainim
                    an rígh sa ghnó. Ba cheart dó a fhios do bheith aige ná féadfadh dul leis abhfad
                    fé ainim an rígh.”</p>
                <p>“Isé cheapaim-se,” arsa Cormac, “'ná go raibh a fhios go maith aige cad a bhí ar
                    siúbhal aige, agus gur d' aon ghnó ar fad do dhéin sé obair lae an aonaigh.”</p>
                <pb n="157"/>
                <p> “Conus san?” arsa Séadna.</p>
                <p>“Do réir mar thuigim an sgéal,” arsa Cormac, “is chúgat-sa is mó bhí sé, agus seo
                    mar cheap sé teacht ort, dá ruitheadh leis. Nuair bhéadh gnó an aonaigh
                    críochnuighthe aige d' imtheóchadh sé féin agus Sadhbh síos go dtí an baile mór.
                    D'fhágfadh sé an triúr eile i mbun na gcapall, 'ghá mbreith leó go mbuailfeadh
                    cuid d'á n-aicme féin úmpa ar an slígh agus go nglacfaidís uatha iad le cur ar
                    aontaídhibh eile d'á ndíol. Nuair shroisfeadh sé an chathair thiocfadh sé i
                    láthair an bhreithimh agus dhearbhóchadh sé ort-sa an bheart a bhí déanta aige
                    féin, gur agat a bhí an t-airgead bréagach agus gur tú a bhí ag ceannach na
                    gcapall do'n rígh, mar 'dh eadh, agus ná raibh de ghnó aige féin sa n-áit ach
                    chun an chleamhnais do dhéanamh agus chun a mhná do thabhairt leis. Ansan, nuair
                    a bhéadh a thoil imeartha aige ort-sa agus an chnáib ar do mhuineál aige do
                    phósfadh sé Sadhbh, agus féuch ansan cé déarfadh gur bhitheamhnach é! Níor ró
                    dheacair dó an sgéal do chur 'na luíghe ar mhuíntir na cathrach nuair do
                    'neósfadh sé dhóibh a luíghead airgead a bhí agat-sa tá beagán aimsire ó shin
                    ann agus méid do shaidhbhris anois.”</p>
                <p>“Ní dúbhairt aoinne riamh go bhfuair sé airgead bréagach uaim,” arsa Séadna.</p>
                <p>“Ní lúgha 'ná 'fuair,” arsa Cormac. “Nuair a h-innseadh dómh-sa gur tú thug an
                    cíos do'n bhaintreach an lá úd fadó, do thrialas an uile phíosa dhé agus bhí sé
                    go léir chómh dílis agus dá mba amach ó cheardchain an rígh féin do thiocfadh sé
                    an mhaidion chéadna.”</p>
                <p>“Is dócha,” arsa Séadna, “dá mbéadh sé bréagach go rachadh an sgéal dian orm;”
                    agus chuir sé smuta gáire as.</p>
                <p>“Níor bhaoghal duit aon sgéal do dhul dian ort <pb n="158"/> uaim-se,” arsa
                    Cormac, “an fhaid ná raibh aon éagcóir agat d'á dhéanamh.” Thárla le n-a linn
                    sin gur fheuch sé idir an dá shúil ar Shéadna agus má fheuch do stad.</p>
                <p>Síle. — Cad 'na thaobh dó stad, a Pheig? Ba dhóich liom, pé duine go gcuirfeadh
                    an fheuchaint úd Shéadna sgeón ann, ná ná cuirfeadh, gur dheacair di aon gheit
                    do bhaint a' Cormac an Chaincín. Gabhaim-se orm dá mb' é Seághan an Aonaigh a
                    bhéadh ann nach baoghal go mbainfí aon gheit as. Ní bainfí ach oiread agus
                    bainfí a' cráin mhuice dá mbéadh sí ann.</p>
                <p>Peig. — Sdó, is amhlaidh mar bhí an sgéal ag Cormac, bhí rún gránda ag Séadna
                    air. Tamall beag tar éis an lae úd a tháinig sé ag éileamh sealbha ar an
                    mbaintrigh do fuair Séadna amach cúrsaí na breibe agus bhí a fhios ag Cormac go
                    bhfuair. Do theip air a aigne do chur chun suaimhnis ná an oídhche do chodladh
                    go dtí gur tháinig sé chun cainte le Séadna agus gur iar sé air gan gearán do
                    chur isteach air. Dúbhairt Séadna ná déanfadh dá ngeallfadh Cormac dó gan breab
                    do ghlacadh airís. Rud a gheall go fonnmhar.</p>
                <p>Síle. — Andaigh ba dhána an t-éadan a bhí air. “Níor bhaoghal duit mise an fhaid
                    ná raibh aon éagcóir agat d'á dhéanamh.” Níor bh'iongnadh gur baineadh geit as.
                    Dá mbéadh fios an méid sin ag Sadhbh do thuigfeadh sí cad é an greim a bhí ag
                    Séadna air.</p>
                <p>Peig. — Bhí an greim sin aige air go daingean, agus bhí a rian air, ní raibh aige
                    ach bagairt air chun é thiomáint ar siúbhal, pé bog cruaidh an gnó, pé moch
                    déanach an tráth, pé fliuch fuar an uain.</p>
                <p>“An dóich leat an bhfuil aon tseans go mbéarfar air?” arsa Séadna.</p>
                <p>“Táthar 'na dhiaigh go teith ar aon chuma,” arsa Cormac.</p>
                <pb n="159"/>
                <p> “Tá fir 'na dhiaigh gur deacair dul uatha, geallaim dhuit é. Isé a rádh féin ná
                    deachaidh aon bhitheamhnach riamh fós uatha. Má théidhean sé seo uatha béidh an
                    chraobh aige.”</p>
                <p>“An rabhais ag caint le Diarmuid Liath ó fhillis?” arsa Séadna.</p>
                <p>“Ní rabhas,” ar seisean, “ach d'airigheas gur fhág Sadhbh an baile agus ná fuil
                    aon tuairisg uirthi. Bhíos chun dul ann síos anois feuchaint ar tháinig sí, nó
                    an fíor é i n-aon chor.”</p>
                <p>“Raghad-sa leat,” arsa Séadna. “Níor airigheas focal dé. Is mór an truagh an
                    duine bocht.”</p>
                <p>Bhuaileadar ortha soir.</p>
                <pb n="160"/>
            </div>
            <div type="chapter">
                <head>Caibidiol a naoideug.</head>
                <p>Ní raibh Diarmuid sa dorus rómpa. Bhí an dorus dúnta. D'osgaladar é agus chuadar
                    isteach. Ní fheacadar Sadhbh ná Diarmuid. Bhí sean bhean iasachta 'na suidhe i
                    n-aice na teine. Thóg sí a ceann agus d'fheuch sí ortha agus chrom sí airís é
                    gan labhairt. Bhí aithne acu uirthi. Cómharsa dob' eadh í. Pails Bhodhar a
                    tugtaí uirthi, ach má 'seadh ní ró bhodhar do bhí sí, ach bhí sí ana ríghin.</p>
                <p>“Cá bhfuil fear an tigh, a Phails?” arsa Cormac.</p>
                <p>“Tá sé gan bheith ar fóghnamh,” ar sise, go ríghin.</p>
                <p>“An bhfuil sé 'na luíghe?” arsa Cormac.</p>
                <p>“Tá,” ar sise, “agus Máire 'nghean Airt ag tabhairt aire dhó.”</p>
                <p>Le n-a linn sin d'osgail an bhean fhriotháilte dorus an tseómra. “Dé bhúr
                    mbeatha-sa!” ar sise.</p>
                <p>“Cad 'tá ar an nduine seo, a Mháire?” arsa Cormac.</p>
                <p>“Tá eagal orm, a Chormaic,” ar sise, “gur taom beag éagcruais atá air. Slán beó
                    mar a n-innstear é! Do buaileadh breóite lar na mháireach lae an aonaigh é,
                    nuair a fuair sé go raibh Sadhbh imthighthe. Nuair airigh an sagart an
                    t-éirleach a dhéineadar na bitheamhnaigh úd ar an aonach do tháinig sé féin
                    anso, agus nuair a fuair sé Diarmuid 'na luíghe agus gan duine ann do shínfeadh
                    deoch chuige, do chuir sé fios orm-sa agus do thánag.”</p>
                <p>“Ar mhisde dhúinn dul isteach 'ghá fheuchaint?” arsa Séadna.</p>
                <p>“Ach! ní misde, ní misde,” ar sise.</p>
                <p>Bhí Cormac istigh cheana féin, gan chead.</p>
                <pb n="161"/>
                <p> Síle. — Ní dhéanfainn dabhta dhé!</p>
                <p>Peig. — “Cad é an sgéal é, a Dhiarmuid?” arsa Cormac.</p>
                <p>“Dein t'iaraidh thort!” arsa Diarmuid. “Cár fhágais í?” ar seisean. “Ar rug sé
                    uait í?” ar seisean. “Is meathta an fear tú agus í leigint leis.”</p>
                <p>“Tá sé ar an gcuma san ó thánag,” arsa 'n bhean fhriotháilte. “Ní stadan a bheul
                    ach ag cur thré chéile.”</p>
                <p>“An aithnighean tú mé, a Dhiarmuid?” arsa Séadna.</p>
                <p>“An aithnighim thú! Tá sé chómh ceart agam-sa tusa d'aithint agus tá sé agat-sa
                    mise d'aithint. Tá sé chómh ceart agat-sa mise d'aithint agus tá sé agam-sa tusa
                    d'aithint. Tá sé chómh ceart agam-sa tusa d'aithint agus atá sé agat-sa mise
                    d'aithint —” Thiomáin sé leis ag filleadh agus ag ath-fhilleadh ar na focalaibh
                    céadna ar an gcuma san, 'ghá gcasadh gach re dturus, agus nuair théidheadh
                    tuitim focail air, nó gan an casadh do dhéanamh cruinn do réir a chéile,
                    théidheadh sé siar ar an gcaint go dtí go mbíodh a aigne sásta ar í bheith do
                    réir a chéile aige. Ansan do ghéaruigheadh sé uirthi i dtreó gur dhóich leat gur
                    geall a bhíodh curtha aige feuchaint an 'mó uair fhéadfadh sé na focail do rádh
                    as a chéile gan a anál do tharang. Théidheadh sé chómh dian san air féin gur
                    dhóich leat go dtachtfadh sé é féin le h-easba análach. I gcionn tamaill do stad
                    sé de na ruthagaibh cainte sin agus d'fheuch sé anonn i gcúinne an tseómra.</p>
                <p>“Is mór an náire daoibh go léir é!” ar seisean.</p>
                <p>“Siné an fear bocht san thall agus a cheann d'á sgoltadh le teinneas agus ná
                    feuchfadh aoinne agaibh 'na dhiaigh!”</p>
                <p>Síle. — Cé'r bh'é sin, a Pheig?</p>
                <p>Peig. — Ní raibh aoinne ann, a Shíle, ach na speabhraídí do bheith air an bhfear
                    mbocht.</p>
                <pb n="162"/>
                <p> Cáit. — Is dóichíghe gur 'na cheann féin a bhí an teinneas.</p>
                <p>Peig. — 'Na cheann féin, cad eile?</p>
                <p>Cáit. — Am briathar go bhfeaca-sa Séamus so againne ar an gcuma gcéadna fadó,
                    nuair a bhí an mhéar theinn aige. An órdóg chlé, órdóg a láimhe, isí 'bhí teinn.
                    Tháinig speabhraídí air le neart an teinnis agus bhíodh sé ag glaodhach ar mo
                    mháthair agus ar Neill, agus 'ghá iaraidh ortha “feuchaint i ndiaigh an gharsúin
                    úd thall sa chúinne, mar go raibh órdóg ana theinn aige.”</p>
                <p>Nóra. — Seadh ansan tú, a Pheig.</p>
                <p>Peig. — D'fhanadar tamall maith ag éisteacht leis ach do theip ortha aon chaint
                    bhunúsach d'fhághail as.</p>
                <p>“Cad é do mheas air, a Mháire?” arsa Séadna leis an mnaoi fhriotháilte.</p>
                <p>“Ní h-é mo thuairim go bhfuil aon bhaoghal air,” ar sise. “Is cómhartha maith ar
                    an mbreóiteacht na speabhraídí do bheith chómh h-anamamhail. Ní bhrathaim aon
                    mhairbhitíghe air. Bíon tart air, ach ní tart ró mhór é, agus tá meidhg maith
                    dhá bhainne agam d'á thabhairt dó.”</p>
                <p>Thánadar amach as an seómra.</p>
                <p>“An bhfuil aon tuairisg ar Shadhbh?” arsa Séadna, “nó an bhfuil aon fhios ag
                    aoinne air cad é an treó baill 'nar thug sí a h-aghaidh?”</p>
                <p>“Ní fheacaidh aoinne ag imtheacht í ach Pails anso,” arsa 'n bhean fhriotháilte.
                    “Bhí Pails amuich ar eirghe lae, lar na mháireach lae an aonaigh. Thug obair na
                    mbitheamhnach, agus an toirmeasg a lean é, oídhche chollóideach do'n mhnaoi
                    bhocht. Bhí sí 'na suídhe lasmuich de dhorus an bhotháin bhig ar an amhsgarnach.
                    Chonaic sí an bhean ag imtheacht ó'n dtigh seo agus í ar a crom- ruathar agus
                    caipín a clóca ar a ceann aici. Cá <pb n="163"/> dtabharfadh sí a h-aghaidh ach
                    ar an mbothán agus gan aon choinne aici Pails do bheith 'na suídhe chómh moch.
                    Níor thug sí Pails fé ndeara go dtí go raibh sí buailte léi. D'fheuchadar ar a
                    chéile. Níor labhair aoinne acu. Is anamh a labhran Pails ach nuair labharthar
                    léi, agus an uair sin féin ní ró thapaidh chuige í. Chuir Sadhbh an bóthar soir
                    ó thuaidh dí, ar a cromruathar, bóthar an bhaile mhóir. Ní feacathas ó shin í
                    beó 'ná marbh, agus níor airigheas go bhfeacaidh aoinne eile í an mhaidion san
                    ach Pails anso.”</p>
                <p>“Cad 'na thaobh nár labhrais léi, a Phails?” arsa Cormac.</p>
                <p>“Mhaise, ní fheadar,” arsa Pails, go ríghin.</p>
                <p>“Chómh siúrálta agus atá bianna ar mhaide bacaigh,” arsa Cormac, “is i ndiaigh an
                    tSíogaidhe atá sí imthighthe agus ní le grádh dhó é, 'ná mar mhaithe leis. Is
                    iomdha cleas glic do dhéin sé i gcaitheamh a shaoghail, ach bheirim mo lámh a's
                    mh' fhocal dó gurab é cleas is teinne dhó d'ár dhéin sé riamh an bob a bhuail sé
                    ar Shadhbh lá an aonaigh. Má's 'na dhiaigh atá sí imthighthe, agus iseadh, dá
                    dtéidheadh sé isteach i bpoll tráthair i bhfolach uaithi ní dhéanfaidh sé an gnó
                    dhó. Tiocfaidh sí siúd suas leis agus cuirfidh sí carabhat caol air, chómh
                    siúrálta agus atá sgórnach air. Bain an chluas anuas ó'n gceann díom mura
                    gcuiridh. Is dóich liom dá mbéadh a fhios aige cad é an saghas í go ngeabhadh sé
                    tháirse. Tá sé déanach anois aige.”</p>
                <p>“Éist, a Chormaic, éist!” arsa 'n bhean fhriotháilte. “Ná bí ag magadh fút féin.
                    Cad é an gnó bhéadh ag Sadhbh go dtí an baile mór? Cad fhéadfadh sí dhéanamh
                    ann? Cia air go bhfuil aithne aici ann? Conus gheabhadh sí eólus tríd an
                    gcathair sin, ná raibh sí riamh i ngioracht céad míle dhi? Agus gur dócha ná
                    fuil oiread agus <pb n="164"/> poll francaigh ná go bhfuil aithne aige siúd air,
                    i n-aon bhall sa bhaile mór. Bíodh orm-sa má mhothuíghean sé 'na dhiaigh í go
                    gcuirfidh sé féin, nó duine éigin uaidh, deire léi go tapaidh —, má 's ann a
                    thug sí a h-aghaidh, agus dar ndóich ní dócha gurab ann, nídh nach
                    iongnadh.”</p>
                <p>“Fan leat go fóil,” arsa Cormac. “Ní bhéarfadh aon ghnó eile ó'n mbaile í ach
                    chun é siúd d'fhiadhach agus do thabhairt chun lámha. An gníomh do dhéin sé
                    uirthi féin agus ar a h-athair, níor déineadh is dócha le cuimhne aoinne atá
                    suas a leithéid eile de ghníomh, le gráinne- amhlacht agus le spriúnlaitheacht
                    agus le h-éagcóir. D'fhulaingeóchadh sí í ghearadh 'na miotaibh beaga sul a'
                    leigfeadh sí i n-aisge leis é, nídh nach locht uirthi.”</p>
                <p>“Dhe 'gus, a dhuine an chroídhe 'stigh, má tá sé chómh buailte sin isteach ad'
                    aigne go bhfuil sí imthighthe ar an inntinn sin, cad 'na thaobh ná preaban tú
                    láithreach agus í do leanmhaint?” arsa 'n bhean fhriotháilte.</p>
                <p>“Preabfad, ná bíodh eagal ort,” ar seisean. “Ní raibh uaim ach a fhios a bheith
                    agam cár thug sí a h-aghaidh. Is dócha go bhfanfair-se anso go dtí go mbéidh an
                    duine seo ag teacht chuige féin, nó an chuid is lúgha dhe, ar láimh
                    shábhála.”</p>
                <p>“Fanfad,” ar sise. “Dúbhairt an sagart liom fanamhaint.”</p>
                <p>“Agus, a Shéadna,” ar seisean, “mura bhfuil aon bhruid ort-sa ná béadh sé chómh
                    maith agat gluaiseacht i n-aonfheacht liom?”</p>
                <p>“Ní gádh san,” arsa Séadna. “Tá bhúr ndóithin agaibh féin ann.”</p>
                <p>“Tá a fhios agam,” arsa Cormac, “gur mhaith le muíntir an rígh aithne do chur
                    ort, agus go mb'fhéidir</p>
                <pb n="165"/>
                <p> gur bh'fhuirisde slígh mhaireachtaint do dhéanamh amach ann duit ba thairbhíghe
                    'ná an ghréasaidheacht.”</p>
                <p>“Déanfaidh an ghréasaidheacht an gnó go ceann tamaill eile,” arsa Séadna.</p>
                <p>“Seadh! go dtugaidh Dia lá maith dhaoibh go léir!” arsa Cormac. “Is tapaidh an
                    ghluaiseacht agam airís é, gan fiú ceó an bhóthair do bhaint de m' brógaibh. Is
                    truagh gan a bhfuil de chladhairíbh bitheamhnach i n-Éirinn i n-aon téid amháin
                    agam, ar aon chroich amháin. Is mé thabharfadh an fásgadh dhóibh! Bhéadh
                    suaimhneas ansan againn ar feadh tamaill.”</p>
                <p>“Bhéadh punan mhór agat!” arsa 'n bhean fhriotháilte.</p>
                <p>Síle. — A thiarcais! a Pheig, ní fheadar an amhlaidh nár chuimhin leis an
                    bhreab.</p>
                <p>Peig. — Cad í an bhreab, a Shíle, a chuid?</p>
                <p>Síle. — An bhreab úd a thoilidh sé ghlacadh ar sheilbh tíghe na baintríghe, nuair
                    a bhí sé 'ghá cur amach agus gan an cíos aici dhó, gur thug Seadna dhi é.</p>
                <p>Peig. — Ní fheadar 'n tsaoghal, a Shíle. Is minic droch chuimhne ag daoinibh ar
                    an rud nach maith leó cuimhne do choimeád air.</p>
                <p>Síle. — Ba chóir go mbéadh náire air.</p>
                <p>Peig. — Do dhuine gan náire is usa a ghnó dhéanamh.</p>
                <p>Síle. — B'fhéidir é. Ach ní mholaim iad, mar dhaoine gan náire. Is fearr go mór a
                    thiocfadh sé dhó a bheul d'éisteacht, agus gan bheith ag déanamh trosgaidh an
                    chait cheann-fhinn ar an mbitheamhantas.</p>
                <p>Gobnait. — Is amhlaidh mar bhí an sgéal aige, díreach mar bhí ag an bhfear úd i
                    gCill Áirne agus é ag dul sa bhruíghin. Bhí caincín mór ramhar air mar bhí ar
                    Chormac. “Bachall” a bhíodh ag daoinibh mar leasainim air, mar gheall ar an
                    gcaincín. Ghlaoidh a athair air agus é ag dul isteach sa choímheasgar.</p>
                <pb n="166"/>
                <p> “A Dhómhnaill, a mhic ó,” arsa 'n t-athair, “brostaigh agus tabhair ‘bachall’ ar
                    dhuine éigin sul a' dtabharfaí ort é.” B' shin é an úrdhálta ag Cormac. Cheap sé
                    ná raibh aon tslígh b'fhearr 'na rachadh sé féin ó ainim an bhitheamhnaigh do
                    thabhairt air 'ná é féin do thabhairt ainime an bhitheamnaigh ar dhuine éigin
                    eile.</p>
                <p>Síle. — Agus dar ndóich, a Pheig, ní shaorfadh san é. Ná féadfaí é thabhairt air
                    féin 'na dhiaigh san chómh maith agus dá mba ná tabharfadh sé ar aoinne é?</p>
                <p>Peig. — Is dócha gur mhór an nídh leis tusach do bheith aige féin ar an sgéal, an
                    chéad urchur do bheith aige, gan bheith thíos ar an gcéad bhearnain. Agus cad
                    déarfadh na daoine ach nár bh'fholáir nó nár ghádh dhó féin aon eagla do bheith
                    aige roimis an ainim, óir, dá mba ghádh, go seachnóchadh sé trácht air.</p>
                <p>Cáit. — Is dócha gur bh' shiné an úrdhálta ag Donchadh beag nuair a ghoid sé
                    sgian Shéamuis. Ní raibh aoinne ba ghéire ag cuardach 'ná é féin agus í istigh
                    'na phóca aige, an spreallairín!</p>
                <p>Síle. — Conus a fuaradh í, a Cháit?</p>
                <p>Cáit. — Mise a thug fé ndeara í sa phóca. Bhí an póca ar sileadh lasmuich d'á
                    chasóig aige, mar bhéadh máilín na bpiast. Bhuaileas-sa mo lámh ar an máilín
                    agus bhí an sgian istigh ann.</p>
                <p>Síle. — An fear bocht! Is tú bhain an phreab as.</p>
                <p>Cáit. — Abair é! D' iompuigh a líth ann agus chrom sé ar ghol.</p>
                <p>Síle. — Ar díbreadh é?</p>
                <p>Cáit. — Níor díbreadh. Do chosain Neill é. Dúbhairt sí gurab amhlaidh a chuir
                    duine éigin an sgian sa phóca a gan fhios dó, mar spórt, agus dúbhairt mo dhaid
                    go raibh an ceart aici.</p>
                <pb n="167"/>
                <p> Gobnait. — Cheap sé, ach a leigint air bheith 'ghá cuardach ar a dhícheal nár
                    bhaoghal go mbéadh a h-amhras air féin. Airiú, nár mhaith é!</p>
                <p>Peig. — Mhaise, ní raibh ann ach leanbh, a Ghobnait. Ní raibh aon chiall aige.
                    Agus is dócha nár bh'fhiú puínn an sgian.</p>
                <p>Cáit. — Níor bh'fhiú. Agus isé rud a dhéin Séamus ansan 'ná í bhronnadh air, agus
                    bhíos-sa ar buile chuige. B'fhearr liom í chaitheamh sa teine 'ná í thabhairt
                    dó, agus an feall beag aige d'á dhéanamh chómh gasda. D'á luíghead í, b'
                    fhéidir, dá ruitheadh leis, go mbéadh a h-amhras ar dhuine éigin eile, agus
                    feuch ansan nach deas an obair a bhéadh déanta aige.</p>
                <p>Peig. — Is fíor dhuit sin, a Cháit, “Is fada siar é iarsma an droich bhirt.”</p>
                <p>Gobnait. — Mhaise, beannacht Dé le h-anaman do mharbh, a Pheig, agus comáin leat
                    ar an sgéal! Choimeád- faidís sin ansan tú go maidin amáireach ag caint agus ag
                    áiteamh agus ag abhcóidigheacht agus ag cur thré chéile.</p>
                <p>Nóra. — Agus dar ndóich, a Ghobnait, ní rabhais féin gan do chion de'n
                    abhcóidigheacht agat; níor leigis leo ar fad é.</p>
                <p>Peig. — Do ghluais Cormac airís, “gan ceó an bhóthair do bhaint d'á bhrógaibh,” a
                    ndúbhairt sé féin. Nuair a bhí sé imthighthe do chuaidh Séadna isteach sa
                    tseómra airís mar a raibh an duine breóite.</p>
                <p>“Is fada go dtánaís,” arsa Diarmuid. “Isé an cleamhnas ó Shamhain go Bealtaine
                    agat é. Bhéadh leath na dúithe pósda an fhaid atáir ag gabháil dó. Cá bhfuil sí
                    anois? Bhí sí ansan ó chianaibh. Is fearr bean 'ná spré. Cailín ciúin ciallmhar
                    ach gan fearg do chur <pb n="168"/> uirthi. Ó! faire fút! ná buail! Airiú
                    greadadh chúgat, ná buail! Feuch air sin!”</p>
                <p>“An bhfuil aon airgead sa tigh?” arsa Séadna leis an mnaoi fhriotháilte.</p>
                <p>“Oiread a's leathphingin ruadh!” ar sise.</p>
                <p>“Seo,” ar seisean. “Do fuaras raint leathair uaidh an lá fé dheire. Tá sé chómh
                    maith agam díol as anois,” agus do shín sé suím airgid chuici.</p>
                <pb n="169"/>
            </div>
            <div type="chapter">
                <head>Caibidiol a fiche.</head>
                <p>Tháinig Séadna lar na mháireach feuchaint conus bhí an duine breóite, agus do rug
                    sé leis tuille de'n leathar a bhí sa tsiopa agus do dhíol as. Ba mhaith mar
                    dhéin. D'fhág san raint airgid ag an mnaoi fhriotháilte, i dtreó nuair a fuair
                    Diarmuid an t-aoitheó go raibh neart di ar bhiadh agus ar dhigh do sholáthar dó,
                    fé mar ba cheart agus do réir mar a bhí gádh aige leó.</p>
                <p>Ba ghearr go raibh sé na shuídhe i n-aice na teine aici agus flosg an domhain
                    chun an bhídh air. Ach ambasa ní thugadh sí dhó é ach an méid ba dhóich léi ba
                    mhaith dhó, agus ní fheacaís riamh ach an troid agus an t-aighneas a bhíodh aige
                    léi a d'iaraidh tuille dh'fhághail.</p>
                <p>Fé mar bhí sé ag dul i bhfeabhas bhídís na cómharsain ag bailiughadh isteach ag
                    cur a thuairisge agus 'ghá innsint dó cad í an bhuairt a bhí ortha nuair dh'
                    airigheadar é bheith 'na luíghe, agus cad é an t-áthas a tháinig ortha nuair a
                    fuaradar ag teacht chuige féin é.</p>
                <p>Nuair a fuair Séadna ag dul i bhfeabhas i gceart é agus ó bhaoghal, ní thagadh sé
                    chómh minic, agus i gcionn beagán aimsire do stad sé de theacht.</p>
                <p>D'fhan an bhean fhriotháilte ann níos sia 'ná cheap sí bhí gádh léi, ach an
                    sagart fé ndear san, mar bhí súil aige ó am go h-am agus ó lá go lá, go
                    dtiocfadh Sadhbh abhaile. Fé dheire tháinig glaodhach uirthi ó'n dtaobh eile
                    pharóiste agus b'éigean di gluaiseacht.</p>
                <p>Ní raibh de sheift ansan acu ach a iaraidh ar Phail bhocht teacht gach aon
                    mhaidion agus teine dh'fhadughadh agus blúire bídh d'ollamhughadh do Dhiarmuid.
                    Níor fágadh fúithi é ar fad. Ba bheag aon lá ná tugadh <pb n="170"/> máthair
                    Mhicil cuaird ann. Agus an lá ná bíodh sise ann bhíodh Máire Ghearra féin ann,
                    agus isé adeireadh na cómharsain 'ná gur mhó an bhreis fheabhusa a théidheadh ar
                    Dhiarmuid an tamall de lá a thugadh sí ag caint leis 'ná mar théidheadh air an
                    chuid eile de'n aimsir ar fad. Deireadh Diarmuid féin go samhluigheadh sé go
                    dtógthaí an ceó d'á chroídhe nuair a chídheadh sé chuige an dorus isteach í.</p>
                <p>Isé rud adeireadh gach aoinne 'ná gur mhaith an bhail air gan Sadhbh do bheith i
                    n' aice an fhaid a bhí sé 'na luíghe, mar ná béadh aon bhreith aige ar theacht
                    chuige féin an fhaid a bhéadh sí láithreach. Dá mbéadh aoitheó aige d'á fhághail
                    agus go dtiocfadh aon nídh crosda uirthi, go spriúchfadh sí agus go gcuirfeadh
                    sí ath-iompáil air chómh siúrálta agus a bhí Sadhbh mar ainim uirthi.</p>
                <p>Siné cheapadar na cómharsain, ach ní h-é sin a cheap Diarmuid féin. Dar leis, ní
                    raibh 'ghá choimeád ar fleasg a dhroma ach gan í bheith ag teacht abhaile ná aon
                    tuairisg uaithi. Ó mhaidin go h-oídhche ní bhíodh aon chúrsaí cainte idir é féin
                    agus na daoine thígheadh isteach, ach “cá raibh sí?” nó “cad a bhí 'ghá coimeádh
                    amuich?” nó “ciacu beó nó marbh a bhí sí.” “Má bhí sí beó cad na thaobh na
                    h-aireóchadh duine éigin sgéala uaithi? Má bhí sí marbh cad 'na thaobh ná
                    tiocfadh tásg a báis ó thaobh éigin? Dar ndóich ní fhéadfaí í mharbhadh gan a
                    fhios do bheith ag duine éigin. Dá marbhaidhtí i lár na h-oídhche í agus an corp
                    do chaitheamh i bpoll éigin, dar ndóich do geabhfaí lar na mháireach a bhéadh
                    chúgainn é, agus do leathfadh an sgéal ar fuid na dúithe, agus do béarfaí ar
                    Shíogaidhe, dá mb' aige bhéadh an gníomh déanta, agus do crochfaí é. Dá mbéadh
                    oiread eile gliocais ann ní fhéadfadh sé dul ó Chormac.”</p>
                <pb n="171"/>
                <p> Sin mar chaitheadh sé an aimsir ag cur agus ag cúiteamh nuair a bhíodh aoinne
                    istigh do dhéanfadh éisteacht leis. Nuair a bhíodh sé i n-a aonar is amhlaidh a
                    bhíodh sé ag caint leis féin agus ag aighneas leis féin, agus ag áitheam air
                    féin. Uaireanta sa n-aighneas san leis féin d'árduigheadh sé a ghlór agus
                    d'airigheadh Pails é agus bhíodh sí deimhnightheach go mbíodh beirt nó triúr
                    ann, bhíodh a leithéid sin de ghleó aige.</p>
                <p>D'aimhdheóin na buartha bhí an goile go maith aige agus bhí sé ag teacht chuige
                    féin go tiugh. Ba ghearr go raibh sé sa dorus agus a ghuala leis an ursain mar
                    ba ghnáth, ach má 'seadh bhí mí-lítheacht 'na cheannachaibh seachas mar ba
                    ghnáth, agus thabharfá fé ndeara na balcaisí, ná rabhdar chómh teann air agus
                    bhídís sul ar buaileadh breóite an fear bocht. Thabharfá fé ndeara go raibh
                    raint de'n fheóil imthighthe agus mórán de'n bhlonag. Bhí an ghuala caol sa
                    chasóig. Bhí an chuisle caol sa mhuinichle. Bhí an cheathramha caol sa bhríste.
                    Bhí iomad slíghe ag an bhfear mbocht 'na chuid éadaigh, agus do bhíodh an ghaoth
                    ag cuardach na gcnámh aige mór-thímpal ins na póirsibh folamha a bhí idir
                    chroicean agus éadach aige, i dtreó ná féadadh sé fanmhaint abhfad sa dorus gan
                    teacht anois agus airís go dtí an teine 'ghá théidh féin.</p>
                <p>Lá, mar déarfá coigthígheas ó fhág sé an leabaidh, do tháinig sé go dtí an dorus
                    agus baluith na teine go láidir air. Ní túisge d'fheuch sé an bóthar suas 'ná
                    chonaic sé an bhean ag gabháil chuige anuas árd an bhóthair. Ar an gcéad amharc
                    do baineadh iaracht de gheit as mar cheap sé gur bh' fhíor dheabhrach le Sadhbh
                    í. Níor bhog sé na súile dhi gur tháinig sí i n-a aice. Bean chnámhach, gharbh,
                    dob' eadh í. Clóca bréide uirthi. Caipín a clóca ar a ceann aici. Greim aici 'na
                    láimh chlé ar dhá imeal <pb n="172"/> an chaipín agus é dúnta os cionn a béil
                    aici, i dtreó ná raibh le feiscint ag Diarmuid d'á ceannachaibh ach a srón agus
                    súil léi.</p>
                <p>Dhéin sí ceann ar aghaidh ar an ndorus, agus an dorus isteach, agus mura mbéadh
                    gur dhruid sé i leath taobh uaithi do leagfadh sí é. Suas léi chun na teine agus
                    do shuígh sí i gcathaoir Dhiarmuda féin. Thug sí a h-aghaidh ar an dteine agus
                    do leath sí a dhá láimh agus í féin, ag glacadh an ghoradh, agus ba dhóich leat
                    go raibh gádh aici leis.</p>
                <p>Thóg Pails a ceann sa chúinne agus d'fheuch sí ar an stróinséir go fada agus go
                    dúr. Do stad Diarmuid lár an tíghe ag feuchaint sa chúl uirthi. Nuair a bhí sí
                    teith chuir sí an lámh chlé airís i gcaipín an chlóca agus dhún sí os cionn a
                    béil é. D'fheuch sí ar Phails amach as an súil aonair. Ansan d'fheuch sí ar
                    Dhiarmuid.</p>
                <p>“Tá cearc ag glaodhach sa tigh seo!” ar sise, agus is ar éigin fhéadfadh duine a
                    dhéanamh amach ciacu glór mná bhí aici nó glór fir. “Tá cearc ag glaodhach sa
                    tigh seo!” ar sise, an tarna h-uair.</p>
                <p>“Níor airigheas-sa ag glaodhach í,” arsa Diarmuid.</p>
                <p>“Tá cearc ag glaodhach sa tigh seo!” ar sise.</p>
                <p>“Srubh! srabh! srubh srabh! srubh srabh!” ar sise.</p>
                <p>“Cár ghabhais chúgainn, a 'nghean ó?” arsa Diarmuid.</p>
                <p>“Srubh srabh! srubh srabh! srubh srabh!” ar sise.</p>
                <p>“Is fada í mo chuaird chúgaibh,” ar sise, “ag teacht mar mhaithe libh. Is mór an
                    éagcóir sin,” ar sise, “mise dom' chur chúgaibh anso ó Chúig Uladh ag bhúr ndíon
                    ar eascáirdibh, chómh maith agus dá mba ná faighfí duine ba ghiorra ó bhaile
                    agus ba ghiorra gaol daoibh chun a dhéanta.”</p>
                <p>“Cia atá ar ár dtí?” arsa Diarmuid.</p>
                <p>Phreab sí 'na suídhe agus thug sí a h-aghaidh air. Níor <pb n="173"/> fheuch sé
                    idir an dá shúil uirthi mar ní raibh radharc aige ach ar shúil léi. Níor bheag
                    dó san. Ní raibh aon mhíogarnach ar an súil sin ná aon mhallachar radhairc. Shín
                    sí chuige amach a lámh dheas. Tharaing sé píosa airgid as a phóca agus chuir sé
                    ar chroídhe a dearnan é. Chuir sí puth d'á h-anáil air. Is dócha go raibh sé
                    níos mó 'ná cheap sí bhéadh sé, mar do baineadh d'á cosaint í. Shleamhnuigh an
                    greim de chaipín an chlóca agus do nochtadh a h-aghaidh. Bhí sí ar leath-shúil,
                    agus bhí casadh 'na beul siar nách mór go dtí an áit 'nar cheart an chluas do
                    bheith, agus bhí an chluas imthighthe. Dhruid Diarmuid uaithi i ndiaigh a chúil,
                    agus geallaim dhuit go raibh eagla air.</p>
                <p>“Cia atá ar bhúr dtí?” ar sise. “Tá teine agus uisge ar bhúr dtí,” ar sise. “Tá
                    galar agus bás ar bhúr dtí,” ar sise. “Tá neithe ar bhúr dtí ná fuil puínn
                    coinne agaibh leó,” ar sise. “Mura mbéadh gan mé bheith abhfad uait do ló ná d'
                    oídhche le trí seacht- mhainibh do bhéadh a fhios agat um an dtaca so cia h-iad
                    atá ar do thí,” ar sise le Diarmuid. “Agus ba chóir,” ar sise, “nár bheag dom de
                    ghnó bheith ad' chosaint- se, gan bheith ag cosaint t'inghíne leis, d'á fhaid ó
                    chéile tú féin agus í féin.”</p>
                <p>“Cá bhfuil sí?” arsa Diarmuid. “Nó cad 'tá 'ghá coimeád amuich? Nó cad fé ndeara
                    dhí imtheacht agus gan sgéal ná duain do chur chúgam abhaile anso go mbéadh a
                    fhios agam ciacu beó nó marbh atá sí? Is olc a dhéin sí orm é.” Agus bhí a lámh
                    thíos aige i bpóca a bhríste agus píosa eile airgid aige d'á láimhsiáil. Do
                    chonaic sise an méid sin chómh maith agus dá mbéadh fiche súil aici.</p>
                <p>“Ní fada go bhfaighir a tuairisg,” ar sise, agus bhí an lámh sínte airís aici,
                    “agus ní h-orm-sa is cóir <pb n="174"/> a bhuidhchas do bheith, 'ná uirthi féin
                    ach chómh beag liom.”</p>
                <p>Chuir sé an tarna píosa ar a láimh chuici.</p>
                <p>“Cá bhfuil sí?” ar seisean, “nó cathain a thiocfaidh sí?”</p>
                <p>“Tiocfaidh sí an uair is lúgha bhéidh coinne agat léi,” ar sise. “Tiocfaidh sí an
                    uair is lúgha bhéidh fáilte agat roímpe.”</p>
                <p>“Cad é sin agat d'á rádh, a bhean!” arsa Diarmuid, “nó cia adúbhairt leat-sa ná
                    béadh fáilte anso roímpe pé tráth do thiocfadh sí?”</p>
                <p>“Deirim an rud atá ar eólus agam,” ar sise, “agus ní cneasda é m' eólus, ach mura
                    cneasda ní'l leigheas agam-sa air. Ní mise do chuir ó'n mbaile í. Ní mise do
                    sheól 'na treó an droch theangabhálaidhe. Má dhéineas mo dhícheal 'ghá cosaint
                    ar a namhaid ba mhór é mo dhuagh agus is beag a bhí d'á bhárr agam.”</p>
                <p>“Cathain a thiocfaidh sí?” arsa Diarmuid.</p>
                <p>Níor dhéin sise ach an lámh chlé do chur airís i gcaipín an chlóca agus é
                    fhásgadh os cionn a béil mar bhí sé ar dtúis aici, agus an dorus amach do chur
                    di gan oiread agus smiog do rádh.</p>
                <p>Síle. — Airiú, nár dhoithígheasach an ara í!</p>
                <p>Nóra. — Ní fheadar, a Pheig, cad a bhain an tsúil aisti.</p>
                <p>Peig. — Ní fheadar 'n tsaoghal, a Nóra.</p>
                <p>Gobnait. — Do bhain a droch fhriotal féin, gabhaim-se orm.</p>
                <p>Nóra. — B'fhéidir gurab amhlaidh d'imthigh uirthi fé mar dh'imthigh ar an mnaoi
                    fheasa úd a tháinig ag triall ar Neill ní Bhuachalla.</p>
                <p>Gobnait. — Cad d'imthigh uirthi, a Nóra?</p>
                <p>Nóra. — 'Neósfaidh Cáit duit é, 'sí is fearr a 'neósfaidh é.</p>
                <p>Gobnait. — Cad d'imthigh uirthi, a Cháit?</p>
                <pb n="175"/>
                <p> Cáit. — Mhaise, níor imthigh leath a raibh tuillte aici, an rógaire. Ní raibh
                    Neill pósta ach trí seachtmhaine. Bhí sí istigh sa bhaile agus bhí Éamonn amuich
                    ag feuchaint i ndiaigh na mbó, mar bhí bó acu tar éis bheirthe. I gceann tamaill
                    do tháinig sé isteach agus bhí Neill ag gol. D'fhiafraigh sé dhi cad a bhí
                    uirthi. B'fhada gur inis sí dhó gurab amhlaidh a bhí bean feasa ag lorg airgid
                    uirthi, agus 'nuair nár thug sí an t-airgead di go ndúbhairt sí go mbéadh Neill
                    'na baintrigh sul a mbéadh an bhliaghain caithte. An fhaid a bhí Éamonn amuich i
                    bhfeighil na mbó thug sé fé ndeara an bhean iasachta ag imtheacht ó'n dtigh agus
                    bhí a fhios aige cad é an bóthar a ghaibh sí. Níor dhéin sé aon bhlúire amháin
                    ach breith ar an bhfuip a bhí ar crochadh i n-aice an doruis agus í shádhadh
                    suas i muinichle a chasóige agus an dorus amach do chur dé. Bhí sé imthighthe
                    sul a raibh a fhios ag Neill cad é an fuadar a bhí féi.</p>
                <p>Ba gheárr gur tháinig sé suas leis an mnaoi.</p>
                <p>“Cad chuige dhuit,” ar seisean léi, “a rádh le m' mhnaoí-se go bhfaghainn-se bás
                    fé cheann bliaghna?”</p>
                <p>“Ní déarfainn é,” ar sise, “mura mbéadh a fhios a bheith agam go cruinn.”</p>
                <p>“Cia inis duit é?” ar seisean.</p>
                <p>“D'inis mo leanán sídhe dhom é,” ar sise.</p>
                <p>Do rug sé ar chúl cinn uirthi agus tharaing sé an fhuip as an muinichle agus do
                    ghaibh sé de'n fhuip sin uirthi chómh h-áluinn agus do ghabh Conchúbhar
                    Máighistir riamh ar aon sgoláire d'á raibh ar an sgoil aige. Nuair a bhí gabhtha
                    go maith aige uirthi do sgaoil sé uaidh í. “Seadh!” ar seisean léi. “Nach mór an
                    iongnadh nár inis do leanán sídhe dhuit go dtabharfainn-se an córughadh san
                    duit.</p>
                <pb n="176"/>
                <p> Imthigh anois agus tá rud agat le h-innsint dó ná raibh a fhios cheana aige.
                    Agus má fheicim-se airís ag teacht i ngoire mo thíghe thú tabharfad eachtra níos
                    mó 'ná san duit le breith ag triall ar do leanán sídhe.” Bhí sgannradh ar Neill
                    le h-eagla go mbéadh an bhean ag easgainighe ortha. Ach isé a deireadh Éamonn
                    nár bh'fhearr leis ag abhrán í.</p>
                <p>Nóra. — Mhaise, Dia linn! Níor mhaith liom í bheith ag mallachtaighe orm pé i
                    n-Éirinn é.</p>
                <p>Cáit. — Cad é an díobháil fhéadfadh a cuid mallachtaighe do dhéanamh dhuit nuair
                    ná béadh aon nídh déanta as an slígh agat?</p>
                <p>Nóra. — Cá bh'fhios dom ná go dtuitfeadh mallacht éigin acu orm ar chuma
                    éigin?</p>
                <p>Cáit. — Is uirthi féin a thuitfidís nuair ná béidís tuillte agat uaithi. Nach
                    uirthi, a Pheig?</p>
                <p>Nóra. — Sdó, b'fhéidir gur dhóich liom féin ná béidís tuillte agam, agus
                    b'fhéidir, ar a shon san, go mbéidís. Pé 'cu bhéidís tuillte agam nó ná béidís
                    níor mhaith liom í bheith 'ghá ndéanamh orm.</p>
                <p>Cáit. — Ó! 'sdó, nuair ná béadh leigheas agat air. Nuair thiocfadh sí agus a
                    déarfadh sí go rabhais chun báis dh'fhághail sul a mbéadh an bhliaghain istigh,
                    agus gur inis a leanán sídhe dhi é!</p>
                <p>Síle. — Cad do bheir di leanán sídhe bheith aici, a Pheig? Nó conus a fuair sí é
                    bheith aici? Nach mór an iongnadh ná faghadh an síobhra aon nídh eile le déanamh
                    ach bheith 'ghá leanmhaint siúd.</p>
                <p>Cáit. — D'airigheas-sa duine 'ghá rádh gurab iad rudaí na síobhraí, 'ná aingil an
                    uabhair agus na deamhain aeir. Ach deir Éamonn ná fuil a leithéidí i n-aon chor
                    ann.</p>
                <pb n="177"/>
                <p> Nóra. — Mura mbéadh iad do bheith ann conus do chífí iad?</p>
                <p>Peig. — An bhfeacaís-se féin aon cheann acu riamh, a Nóra?</p>
                <p>Nóra. — Ambasa féin ní fheaca, buidhchas le Dia! Ach is iomdha duine chonaic iad,
                    dar ndóich.</p>
                <p>Peig. — Inis dom aoinne amháin.</p>
                <p>Nóra. — Seághan ua h-Iarlaithe. Bhíos ag éisteacht leis 'ghá innsint.</p>
                <p>Cáit. — Dhe, an leath-amadán!</p>
                <p>Nóra. — Pé 'cu leath-amadán é nó nach eadh do chonaic sé an sprid.</p>
                <p>Síle. — Canad, a Nóra?</p>
                <p>Nóra. — 'S amhlaidh do cuireadh ag comáint na mbó é, tar éis a gcrúidhte, suas go
                    Túirín an Chasúrlaigh, asdoídhche Dia Domhnaigh. Bhí lán an tíghe de dhaoinibh
                    bailighthe ag sguruigheacht ann. Ba ghearr gur sgiúrd Seághan chúca isteach agus
                    sgeón ann agus coinneal 'na shúilibh le sgannradh agus le h-anfha.</p>
                <p>“Airiú, cad 'tá ort, a Sheághain?” ar siad.</p>
                <p>“Ó! an deamhn mé! go bhfeaca sprid!” ar seisean.</p>
                <p>“Airiú, cathain a chonaicís í, a Sheághain?” ar siad</p>
                <p>“Ó!” ar seisean, “i gcómhrac lae agus oídhche — um thráthnóna mór luath — ba
                    threise ar an lá 'ná ar an oídhche — ní raibh sé dorcha — i lár an lae gléigil
                    dob' eadh é.” Geallaim dhuit go raibh gáirídhe ann.</p>
                <p>“Cad dúbhairt sí leat, a Sheághain?” ar siad.</p>
                <p>“An deamhn mé!” ar seisean, “gur fheuch sí orm go truaghmhéileach.”</p>
                <p>“Agus cad dubhraís léi, a Sheághain?” ar siad.</p>
                <pb n="178"/>
                <p> “An deamhn mé!” ar seisean, “gur chuimhnigheas gur bh'fhearr ruith.”</p>
                <p>“Cad é an saghas í, a Sheághain?” ar siad.</p>
                <p>“Tá,” ar seisean, “sprid mhuice, i bhfuirm bhuím- péise stoca.”</p>
                <p>Cáit. — Aililiú! Airiú, cad a chonaic sé, a Nóra?</p>
                <p>Nóra. — Siní díreach an cheist a bhí acu go léir 'á chur ar a chéile, nuair cia
                    bhuailfeadh chúca isteach ach athair Sheághain agus cóta-mór liath air agus a
                    chaipín breac air. Ní túisge chonaic Seághan an caipín breac 'ná chuir sé liúgh
                    as. “Ó!” ar seisean. “Sidí chugaibh isteach í!”</p>
                <p>“Mhaise duig ionat! a amadáin!” arsa 'n t-athair.</p>
                <p>Cáit. — Agus cá raibh an mhuc, airiú?</p>
                <p>Nóra. — Ambasa ach ní fheadar, a Cháit, ach gurab shin é tuairisg a thug sé féin
                    ar an sprid a chonaic sé.</p>
                <p>Peig. — Is dócha gurab amhlaidh 'airigheadh sé daoine 'ghá rádh gur mheasa sprid
                    d'fheiscint i bhfuirm muice 'ná i bhfuirm aon ainimhíghe eile, agus nuair a bhí
                    an sgannradh air gur cheap sé gur rud i bhfuirm muice a bhí ann.</p>
                <p>Cáit. — Agus dar ndóich dúbhairt sé féin gur rud i bhfuirm bhuímpéise stoca do
                    chonaic sé, nuair a chonaic sé an caipín breac agus an cóta-mór liath.</p>
                <p>Nóra. — Andaigh, ní fheadar-sa cad a chonaic sé ná cad a cheap sé a bhí ann, ach
                    siúd é adúbhairt sé, “sprid mhuice,” ar seisean, “i bhfuirm bhuímpéise
                    stoca.”</p>
                <p>Cáit. — Dhe, greadadh chuige, an breallán! Mura mbéadh é bheith i n-a amadán
                    déarfainn gur mhaith an sgéal cuid de'n fhuip úd a thabhairt dó. B'fhéidir go
                    mbainfeadh san cuid de na speabh- raídíbh dé.</p>
                <pb n="179"/>
                <p> Síle. — Nár airigheas-sa thusa 'ghá rádh, a Pheig, go ndúbhairt an sagart ná
                    raibh aon fhios ag lucht feasa ach iad 'ghá leigint ortha fios do bheith
                    acu?</p>
                <p>Peig. — Dúbhairt leis, agus ní'l, ach oiread agus bhí ag an mnaoi úd adúbhairt go
                    bhfaghadh Éamonn bás fé cheann bliaghna.</p>
                <p>Síle. — Is dócha nár bhain sé an tsúil aiste mar do baineadh as an mnaoi a
                    tháinig chun Diarmuda.</p>
                <pb n="180"/>
            </div>
            <div type="chapter">
                <head>Caibidiol a h-aon a's fiche.</head>
                <p>Peig. — Pé rud a bhain an tsúil as an mnaoi a tháinig chun Diarmuda bhí sí ar
                    leath-shúil. Agus má bhí an tsúil léi a bhí imthighthe chómh nímhneach leis an
                    súil a bhí aici ba mhaith an bhail ar Dhiarmuid ná raibh an dá shúil aici nuair
                    fheuch sí air féin, nó is dócha go gcuirfeadh sí ath-iompáil air. Níor fhéad an
                    fear bocht aon bhlúire bídh d'ithe an chuid eile de'n lá san, ach ag cuimhneamh
                    ar an leath-shúil úd, agus ar an gcirc agus ar an “srubh srabh,” agus ar an
                    ndroch theangabhálaidhe do bhuail umá inghín. I dtreó go ndeachaidh Pails amach
                    agus gur ghlaoidh sí ar chuid de na cómharsanaibh, agus go dtán- adar isteach,
                    agus go ndúbhradar gur cheart fios do chur ar an sagart sul a dtiocfadh an
                    oídhche le h-eagla go rachadh an duine i n-olcas agus go mb' fhéidir gurab
                    amhlaidh bhéidhfí ag glaodhach ar an sagart i lár na h-oídhche.</p>
                <p>Do cuireadh fios ar an sagart agus do tháinig sé. Nuair airigh sé ó Dhiarmuid
                    tuairisg na mná feasa do gháir sé.</p>
                <p>“Tá aithne mhaith agam-sa,” ar seisean, “ar an gcladhaire mná san. Ní raibh sí
                    riamh i gCúig Uladh 'ná leath na slíghe ó bhaile. Tá a fhios agam-sa cár rugadh
                    agus cár tógadh í, agus dob' olc an tógáilt í. Ní'l de chéird aici 'ná de shlígh
                    mhartha ach bheith ag gluaiseacht ó áit go h-áit 'ghá leigint uirthi go bhfuil
                    fios aici, agus dar ndoich ní'l ach oiread agus atá ag an iarta san. Dá mb' áil
                    le daoinibh ciall do bheith acu agus gan bheith ag tabhairt airgid di, ba ghearr
                    go gcaithfeadh sí gairm beatha éigin eile do tharang chuici. Ach cé gur minic
                        <pb n="181"/> san d'á innsint do dhaoinibh ní ghlacaid cómhairle agus ní'l
                    aon mhaith am' chaint. Ní h-aon tairbhe dhom bheith leó.”</p>
                <p>“Agus, a Athair,” arsa Diarmuid, “conus a fuair sí amach cearc do bheith ag
                    glaodhach sa tigh seo? Nó conus a fuair sí amach Sadhbh do bheith as baile? Nó
                    conus a fuair sí amach go rabhas-sa féin i gcon- tabhairt?”</p>
                <p>“Fiannaidheacht! a Dhiarmuid,” arsa 'n sagart. “Ní'l aon nídh is usa 'ná neithe
                    de'n tsórd san d'fhághail amach nuair a cheapfadh duine a aigne chuige. Ná raibh
                    a fhios ag an ndúthaigh cad é an t-éirleach do déineadh anso lá an aonaigh? Ná
                    raibh a fhios ag an ndúthaigh Sadhbh do bheith as baile agus tusa do bheith ad'
                    luíghe le h-éagcruas? Slán beó mar a n-innstear é! Cad é an bac a bhí uirthi
                    bualadh anso agus ansúd imeasg na ndaoine agus eólus d'fhághail ar gach aon rud
                    a bhain leat? Is breagh bog an tslígh é chun airgid d'fhághail.”</p>
                <p>“Ach conus gheabhadh sí amach cearc do bheith ag glaodhach sa tigh, a Athair?”
                    arsa Diarmuid.</p>
                <p>“Is dócha,” arsa 'n sagart, “dá mbéadh cearc ag glaodhach sa tigh ná béadh aon
                    bhac uirthi teacht suas leis an méid sin eóluis ach chómh beag agus bhí uirthi
                    teacht suas leis an gcuid eile.”</p>
                <p>“Dá mbéadh cearc ag glaodhach sa tigh!” arsa Diarmuid. “Dar ndóich, a Athair,
                    mura mbéadh go raibh ní dócha go ndéarfadh sí é.”</p>
                <p>“Is neamhnídh ci'acu,” arsa 'n sagart. “Is obair leanbaidhe aon tsuím do chur 'na
                    leithéid de sgéal. Ach ba mhaith liom a fhios do bheith agam ar airigh aoinne
                    eile an chearc so ag glaodhach.”</p>
                <p>“Níor airigheas-sa féin í,” arsa Diarmuid, “agus ní <pb n="182"/> baoghal gur
                    airigh Pails í mar tá sí chómh bodhar le slis, agus ambriathar nár airigheas
                    aoinne eile 'ghá rádh gur h-airigheadh í.”</p>
                <p>“Siné shamhluigheas,” arsa 'n sagart. “Is dócha,” ar seisean, “nach foláir nó gur
                    airigh sí siúd rud éigin de'n ráfla so ar siúbhal i dtaobh Shadhbh, nár stad cos
                    di ó fhág sí an áit seo go ndeachaidh sí síos go dtí an baile mór. Ansan gur
                    chuir sí fiadhach agus cuardach agus tóir i ndiaigh an bhitheamhnaigh úd i dtreó
                    gur rugadh air agus gur crochadh é. Agus gur thug an rígh do Shadhbh an trí
                    chéad púnt do rugadh uaithi agus trí chéad eile mar thuille.”</p>
                <p>“Stad! Stad! a Athair,” arsa Diarmuid. “Cad é sin agat d'á rádh mar sin, a
                    Athair? Conus fhéadfadh an cailín bocht san dul go dtí an baile mór agus eólus
                    na catharach do dhéanamh? Cailín beag ná raibh riamh tar fiche míle ó
                    bhaile!”</p>
                <p>“Ní'lim-se ach 'ghá innsint cad é an ráfla d'airigheas,” arsa 'n sagart. “Is
                    dócha gur airigh an bhean úd an fheasa, ná fuil aici, an ráfla céadna, agus gur
                    cheap sí dá mbéadh tusach an sgéal aici dhuit-se go mbainfeadh si síntiús airgid
                    asat d'á bhárr, agus ní deirim ná gur bhain.”</p>
                <p>“Níor bhain puínn, a Athair,” arsa Diarmuid. “Ach cad é an saghas ráfla é? Nó cad
                    a cuir ar bun é?”</p>
                <p>“Is amhlaidh a bhíos féin chun teacht anall 'ghá innsint duit a leithéid do
                    bheith ar siúbhal nuair a tháinig an teachtaire chúgam 'ghá rádh go raibh eagla
                    ar chuid des na cómharsain go n-ath-iompóchadh ort.”</p>
                <p>“Ba neamhghádh dhóibh sin!” arsa Diarmuid. “Ní fheaca riamh iad ach amhlaidh. Dá
                    mbéadh aoinne 'ghá iaraidh ortha ní baoghal go mbéidís chómh tionsgalach! <pb
                        n="183"/> Ag ruith ag cur aistir ar shagart gan ghádh gan riachtanas! Feuch
                    air sin!”</p>
                <p>“Ní fiú biorán a's é,” arsa 'n sagart. “Do thioc- fainn féin anall ar aon chuma
                    feuchaint an raibh aon sgéala agat ó Shadhbh nó an raibh aon bhunús leis an
                    ráfla so ar siúbhal.”</p>
                <p>“Níor airigheas focal riamh dé go dtí gur tháinig an bhean úd agus go ndúbhairt
                    sí gur casadh droch theang- bhálaidhe éigin ar Shadhbh, nó rud éigin de'n tsórd
                    san,” arsa Diarmuid.</p>
                <p>“Cé h-é an droch theangbhálaidhe adúbhairt sí do casadh uirthi?” arsa 'n
                    sagart.</p>
                <p>“Níor inis sí dhúinn cia r' bh'é féin. Níor thug sí aon tuairisg dúinn air, agus
                    siné atá ag baint mo mheabhrach asam,” arsa Diarmuid.</p>
                <p>“Do'n réir sin.” arsa 'n sagart, “is dócha gur airigh sí an chuid eile fé mar
                    airigheas-sa féin é. Cairéiridhthe do thug leó é mar iongnadh shaoghail agus mar
                    chúrsaí cainte eatartha, go raibh Cormac an Chaincín sa bhaile mhór leis, agus
                    gur oibrigh sé féin agus Sadhbh a' láimh a chéile chun beirthe ar an
                    mbitheamhnach. Gur imireadar araon an cluiche chómh maith san agus chómh gasta
                    san go raibh iongnadh a gcroídhe ar mhuíntir an rígh agus ar an rígh féin, a
                    fheabhas do dhéineadar an gnó. Ansan, nuair fuair Sadhbh sé chéad púnt i n-inead
                    an trí chéad a rugadh uaithi, gor socaruigheadh cleamhnas idir í féin agus
                    Cormac agus go bhfuil an bheirt pósta um an dtaca so, nó réidh chun a
                    bpósta.”</p>
                <p>“Aililiú!” arsa Diarmuid. “Feuch air sin! Ar airigh aoinne riamh a leithéid!
                    Cheapas ná pósfadh sí é dá mbéadh saidhbhreas na h-Éirean aige. Is éachtach an
                    saoghal é. Is éagsamhlach an obair má 's fíor é sin. Ach is dóichíghe ná fuil
                    aon bhunús leis an sgéal. Ní fhéadfadh a bheith, nídh nach iongnadh.”</p>
                <pb n="184"/>
                <p> “Ní fheadar 'n tsaoghal, a Dhiarmuid,” arsa 'n sagart. “Is dócha go 'neósfaidh
                    an aimsir, agus nach fada go dtí san. Ní'l aon sgéalaidhe is fearr 'ná an
                    aimsir. Ní bhéadh aon iongnadh orm féin dá dtuiteadh amach go mbéadh beann-lámha
                    de'n fhírinne ann, mar ráfla.”</p>
                <p>“Airiú, a Athair an chroídhe 'stigh,” arsa Diarmuid, “cad é sin agat d'á rádh!
                    Ní'l aon bheirt sa pharóiste is neamh-oireamhnaíghe d'á chéile 'ná an bheirt.
                    Dhéanfadh Sadhbh an gnó go maith, b'fhéidir, dá mbéadh sí pósta ag fear réidh
                    daingean stuama de shaghas Shéadna thuas ansan. B'fhéidir go ndéanfadh Cormac an
                    gnó go maith dá mbéadh sé pósta le mnaoi éigin chiúin fhadar- adhnach, do
                    thabharfadh a shlígh féin dó ar gach aon tsaghas cuma. Ach an bheirt sin! Má
                    póstar iad béidh sé n-a chogadh dhearg acu an dá lá 's 'n fhaid mhairfid.”</p>
                <p>“Ní fheadar 'n tsaoghal, a Dhiarmuid,” arsa 'n sagart. “Is amhlaidh mar atá an
                    sgéal, ní h-é mo thuairim-se 'ná go mb'fhéidir go mbéadh an saoghal níos fearr
                    'ná san acu. Fear stuacach ceann-dána iseadh Cormac gan amhras. Ní deirim go
                    maithfeadh sise puínn dó. Ar a shon san agus uile, — an dtuigean tú mé? —
                    b'fhéidir dá mbéidís pósta go dtuitfeadh amach gur fearr a réidhteóchadh an
                    bheirt le chéile 'ná mar a réidhteóchadh aoinne de'n bheirt le duine eile. Do
                    chonac a leithéid cheana.”</p>
                <p>“Do chonaicís a lán, a Athair, gan dabht ar domhan, ach ní'l aithne cheart agat
                    ar Shadhbh. Ní dómh-sa is ceart a rádh; ach ní h-aon mhaith a rádh ach an ceart,
                    agus isí an fhírinne is fearr. Ní dóich liom go bhfuil an fear san beó indiu ar
                    thalamh tirim na h-Éirean do bhainfeadh ceart de Shadhbh.”</p>
                <p>“Ar an dtaobh amuich d'aon fhear amháin, ní dóich liom go bhfuil,” arsa 'n
                    sagart. “Agus rud eile atá <pb n="185"/> air,” ar seisean, “ní'l an bhean san
                    beó indiu ar thalamh tirim na h-Éirean, ná dá n-abrainn sa náisiún is giorra
                    dhi, do bhainfidh ceart de Chormac mura mbainidh Sadhbh ceart dé, rud a
                    bhainfidh. Bain an chluas díom mura mbainidh!”</p>
                <p>“Andaigh, a Athair,” arsa Diarmuid, “ba dhóich le duine ar an gcuma 'na labhran
                    tú go bhfeicean tú fírinne nó bunús éigin sa ráfla so.”</p>
                <p>“Sdó, tá bun agus bárr an sgéil chómh cruinn sin ag na cairéirídhibh agus iad go
                    léir chómh mór san ar aon fhocal amháin i n-a innsint, is deacair a rádh ná go
                    bhfuil fírinne éigin ann,” arsa 'n sagart.</p>
                <p>“Ní raibh aon choinne riamh agam go dtuitfeadh a leithéid amach,” arsa Diarmuid.
                    “Cheapas ná pósfadh Sadhbh é ach oiread agus bháthfadh sí í féin, agus cheapas
                    ná feuchfadh seisean ar an dtaobh de'n bhóthar 'na mbéadh Sadhbh, dá mba ná
                    béadh i n-Éirinn ach í. Isé rud d'airighinn aici go minic d'á rádh, ná raibh aon
                    fhear i n-Éirinn ba lúgha uirthi 'ná é, agus ná raibh aon fhear i n-Éirinn ba
                    ghráinne 'ná é. Má tá an bheirt pósta do bhuaidh sé ar a bhfeaca riamh.”</p>
                <p>“B'fhéidir,” arsa 'n sagart, “má fuair sí an chreid- eamhaint seo go léir, fé mar
                    a deirtear, ó mhuíntir an rígh agus ó'n rígh féin, tré a fheabhas do dhéin sí an
                    bheart agus tógáilt do chur ar an mbitheamhnach úd, agus má fuair sí sé chéad
                    púnt mar thuarasdal as, go ndéar- fadh Cormac leis féin gur bh'fhiú dhó
                    feuchaint ar an dtaobh de'n bhóthar 'na mbéadh sí, agus gur mhó b'fhiú dhó
                    feuchaint ar an dtaobh san 'ná ar an dtaobh eile. Agus b'fhéidir nuair a
                    chífeadh Sadhbh Cormac ar an aigne sin nár chuid ba lúgha 'ná a fhonn do bhéadh
                    uirthi a rádh 'na h-aigne féin go bhfuil fir le fághail atá níos gráinne 'ná
                    é.”</p>
                <pb n="186"/>
                <p> “Ha! ha! há!” arsa Diarmuid. “Mhaise, cúis gháire chúgainn, a Athair!” ar
                    seisean. “Cá bh' fhios ná go mb'fhéidir go bhfuil an sgéal níos fearr 'ná
                    shíleamair é bheith. ‘An rud ba mheasa le duine 'ná a bhás ní fheadair sé ná
                    gurab é lár a leasa é.’”</p>
                <p>Le n-a linn sin cia bhuailfeadh chúca an dorus isteach ach an tíncéir mór.</p>
                <pb n="187"/>
            </div>
            <div type="chapter">
                <head>Caibidiol a dó a's fiche.</head>
                <p>Fear géagach slinneánach, buídhe, dob' eadh an tíncéir mór. Fear lom láidir. Bhí
                    iaracht de rian na bolg- aighe ann, agus ní raibh puínn féasóige air. Bhí sé
                    iaracht bolg-shúileach. Bhí sé fadshrónach, faidleicneach, deagh-chúmtha 'na
                    bheul agus 'na chorán. Bhíodh fáilte ins gach cuideachtain roimis mar ní bhíodh
                    sé choídhche ach ag déanamh spóirt agus suilt agus caitheamh aimsire d'á mbíodh
                    láithreach.</p>
                <p>Bhuail sé chúca isteach agus ní túisge chonaic sé an sagart 'ná tharaing sé siar
                    beagán. Do shnap sé an cáibín d'á cheann agus do nocht sé an t-éadan buídhe maol
                    a bhí air. Agus is air a bhí an multachán mór cinn agus é go cíordhubh agus go
                    cas.</p>
                <p>“Déin ar t' aghaidh, a Phádraig, a mhic ó,” arsa 'n sagart, agus é ag gáirídhe.
                    “Ní baoghal duit,” ar seisean. “B'fhéidir,” ar seisean, “go bhféadfá-sa tuairisg
                    éigin do thabhairt dúinn i dtaobh an ráfla so atá ar siúbhal tímpal Shadhbh
                    Dhiarmuda agus Chormaic Báille.”</p>
                <p>“Fágaim le h-uadhacht, a Athair,” arsa 'n tíncéir, “gurab shiné díreach a thug
                    anso anois mé, agus gur lag a shileas go mbéadh tusach agat' onóir orm. Ní fearr
                    bheith ag caint air, 'sé mo thuairim láidir ná féadfadh spideóg iasachta teacht
                    isteach sa pharóiste a gan fhios duit.”</p>
                <p>“D'á ghéire beirt againn, a Phádraig,” arsa 'n sagart, “ní gádh dhúinn bheith ró
                    mhaoidhmhteach. Bhain Murainn tusach díom-sa féin agus ba ró dhóbair di
                    ath-iompáil do chur ar an nduine mbocht so le n-a cuid <pb n="188"/>
                    salmaireachta agus le n-a cuid gliúmála. Dúbhairt sí go raibh cearc ag glaodhach
                    sa tigh seo, agus dúbhairt sí gur bhuail droch theangbhálaidhe uim Shadhbh. Agus
                    an bhfuil a fhios agat cad dúbhairt sí leis? Dúbhairt sí gur ó Chúig Uladh í
                    féin agus gurab amhlaidh do cuireadh a-dtuaidh ar fad í chun Sadhbh do chosaint
                    ar a h- eascáirdibh. Bhíos féin ag gabháil anall feuchaint conus bhí sé seo ag
                    teacht chun cinn nuair bhuail teachtaire umam 'ghá rádh liom go raibh eagal ar
                    na cómharsain go raibh ath-iompáil ag teacht air. Do bhí iongnadh orm cad do
                    chuirfeadh an ath-iompáil air go dtí gur inis sé dhom go raibh sí siúd ag caint
                    leis. Is dócha nár thug sí uain di féin ar iomláine an sgéil do thabhairt léi,
                    le h-eagla ná béadh tusach aici agus gur lúgh-de an síntiús do gheabhadh sí é.
                    Is dóich liom go bhfuair sí síntiús uaidh ach ní raibh puínn aici le h-innsint
                    dó, agus an méid a bhí, níor dhéin sé ach aigne an duine bhoicht do chur tré
                    chéile níos mó, agus buairt a dhóithin cheana air.”</p>
                <p>“Agus nach mór an iongnadh nár aithnighis í, a Dhiarmuid,” arsa 'n tíncéir.</p>
                <p>“D'airigheas teacht tháirsi go minic, ach ní fheaca riamh roimhe sin í, agus ní
                    h-uirthi bhíos ag cuimhneamh, nídh nach iongnadh, ach ar mo leanbh,” arsa
                    Diarmuid.</p>
                <p>“Cad é an sórd innsinte d'airighis-se ar an ráfla so, a Phádraig?” arsa 'n
                    sagart. “Nó an bhfuil aon bhunús leis?”</p>
                <p>“Ambasa, a Athair,” arsa Pádraig, “ní fhéadfadh bunús níob' fhearr a bheith leis.
                    Ní ráfla ná sgéal sgéil é, ach fírinne ghlan. An cairéir, Uilig de Búrc, isé
                    d'inis dómh-sa é. Cormac féin isé d'inis dó-san é. Is dóich leis go bhfuil
                    Cormac agus Sadhbh pósta um an dtaca so. Deir Cormac gurab é an rígh féin do
                    dhéin an cleamhnas.”</p>
                <pb n="189"/>
                <p> “'Gcloistí!” arsa Diarmuid.</p>
                <p>“Deirim leat ná fuil aon fhocal bréige ann,” arsa Pádraig. “Ó'n lá do rugadh mé
                    níor airigheas a leithéid d'eachtra. Bhí a fhios ag Cormac Sadhbh do bheith
                    imthighthe as baile. Do lean sé ar muin capaill í. Bhí a fhios aige í bheith 'na
                    cuis agus bíodh go raibh sí raint aimsire ar an mbóthar sul ar ghluais sé, cheap
                    sé nár bhaoghal 'ná go dtiocfadh sé suas léi sul a sroisfeadh sí an chathair.
                    Bhí sé ag cur a tuairisg' agus ag tabhairt a cómharthaí uaidh fan bhóthair ar
                    feadh abhfad, agus mar sin do choimeád sé ar feadh abhfad an bóthar do lean sise
                    agus ba bheag ná go raibh a fhios aige cad é an fhaid roimis amach a bhí sí. Fé
                    dheire do cuireadh i n-iúil dó gur ghaibh sí dhá bhóthar. Chuir san amúgh' é,
                    agus isé rud a dhéin sé ansan 'ná déanamh ceann ar aghaidh ar an gcathair. Bhí a
                    fhios aige go mbéadh sé sa chathair roímpi, agus do bhí. Bhí aithne sa chathair
                    air. Do bhí aithne mhaith ag muíntir an righ air. Chuir sé lucht airm amach
                    láithreach ar na bóithribh a-ndeas, agus thug sé cómharthaí Shadhbh dóibh. Ba
                    ghearr go bhfeacadar ag teacht í, ar a cromruathar agus caipín a clóca ar a
                    ceann aici. Chuireadar iad féin i n-iúil di, ach ní raibh aon mhaith dhóibh ann
                    go dtí gur thugadar an cómhartha cruinn di. Dubhradar léi gur bh'é Cormac Báille
                    do chuir fé n-a déin iad agus ‘d'á chómhartha san féin’ gur bh'í Pails bhodhar
                    an t-aoinne amháin a chonaic í ag fágáilt an bhaile. Shásaimh san í.</p>
                <p>“Nuair fhiafraigh Cormac di cad a thug í, dúbhairt sí leis gur theastaigh uaithi
                    dul chun cainte leis an rígh agus go gcaithfeadh sí ceart d'fhághail uaidh.</p>
                <p>“‘Cad 'tá ag an rígh le déanamh dhuit?’ arsa Cormac.</p>
                <p>“‘Tá,’ ar sise, ‘breith ar an mbitheamhnach a rug mo <pb n="190"/> chuid airgid
                    uaim, agus an t-airgead do bhaint dé agus do thabhairt tar n-ais dom. Cad é an
                    tairbhe dhúinn rígh do bheith againn, agus a lucht airm 'na thímpal, mura
                    bhféadaidh sé sinn do chosaint ar bhitheamhnachaibh?’ ar sise. ‘Is i n-ainim an
                    rígh do rugadh mo chuid uaim,’ ar sise, ‘agus ní rachaidh sé gan innsint dó.
                    Ní'l ionam ach anam aoinne amháin,’ ar sise, ‘ach dá mbéadh anam agus fiche
                    ionam d'imireóchainn leis siúd iad níos túisge ná leigfinn i n-aisge leis an
                    bheart chaillte do dhéin sé. Sloigfidh an talamh é nó tiocfad-sa suas leis, agus
                    nuair a thiocfad geallaim dhuit go gcuirfead cathúghadh air nár sgaoil sé
                    thairis mé. Is i n-ainim an rígh do rug sé mo chuid uaim. Is ó'n rígh atá sásamh
                    le fághail agam, nó ní rígh é. Má creachadh mé i n-ainim an rígh nach é is lúgha
                    is gann do'n rígh cead agus congnamh agus caoi do thabhairt dom ar an
                    mbitheamhnach d'leanmhaint agus d'fhiadhach chun go mbeiread air? Ní fhágfad
                    poll ná póirse i n-Éirinn gan cuardach dó. Beir i láthair an rígh mé,’ ar sise.
                    ‘Beir i láthair an rígh mé nó rachad féin 'na láthair ar shlígh éigin.’</p>
                <p>“B'éigean do Chormac a slígh féin do thabhairt di. Ní dóich liom go raibh aon
                    chur 'na choinnibh aige. Bhí sé ag tarang uisge chun a mhuilinn féin sa ghnó.
                    Bhí a fhios aige pé duine bhéarfadh ar an mbitheamnach agus thabharfadh chun
                    lámha é go mbéadh a thuarasdal dó go maith as. Agus bhí a fhios aige ná féadfadh
                    aoinne congnamh níob' fhearr do bheith aige chun na h-oibre 'ná congnamh
                    Shadhbh, an fhaid a bhí an fuadar úd fúithi. Thug sé cead a cinn di.</p>
                <p>“‘Béarfad-sa i láthair an rígh thú,’ ar seisean, ‘ach seachain agus ná déin aon
                    rud a chuirfeadh i bpúnc mé. Is minic d'airighis an sean-fhocal, “Ní h-ionan dul
                    go tigh an rígh agus teacht as;” agus, “gur <pb n="191"/> sleamhain iad leacacha
                    an tíghe mhóir.” Is maith an dá shean-focal iad agus is mairg ná coimeádfadh i
                    n-a aigne iad go cruinn.”</p>
                <p>“‘Ní baoghal duit,’ ar sise. ‘Ní'l uaim ach go gcurfaí mé am' sheasamh i láthair
                    an rígh agus go dtabharfaí cead cainte dhom. Ní'l agam le rádh leis ach go
                    dtáinig duine uasal go tigh m'athar sa Mhumhain; gur thaisbeáin sé fáinne an
                    rígh dhom. Gur leig sé air gur ag ceannach capall do'n rígh a bhí sé; gur
                    cheannuigh sé iad i n-ainim an righ; gur leig sé air liom-sa ná raibh oiread
                    airgid aige agus dhíolfadh as a raibh ceann- uighthe aige agus dá dtugainn-se
                    trí chéad púnt ar iasacht dó, i n-ainim an rígh” ar feadh raint laetheanta go
                    mbéadh comaoin agam d'á chur ar an rígh agus ná rachadh san gan innsint dó gur
                    thugas mo thrí chéad púnt do'n duine uasal san i n-ainim an rígh; gur fhág san
                    mé féin agus m' athair beó bocht mura bhfuil sé ar chumas an rígh leigheas do
                    dhéanamh ar an olc do déineadh i n-a ainim.’</p>
                <p>“‘Tá go maith,’ arsa Cormac, ‘ná h-inis d'aoinne beó an nídh seo atá ar aigne
                    agat. Nuair a bhéidh do sgéal innste agat abair leis an rígh go n-aithneóchthá
                    an Síogaidhe dá bhfaghthá radharc air, agus dá mb' é toil a onóra congnamh fear
                    do chur leat go raghfá ar a lorg agus go dtabharfá chun lámha é.’</p>
                <p>“‘D'aithneóchainn ceann an chuirpthigh,’ ar sise, ‘dá mbéadh sé ar feadh cheithre
                    h-uaire fichid d'á bheiriughadh i gcorcán praisge, agus bainfead-sa an forcamás
                    dé, geallaim dhuit é.’</p>
                <p>“D'imthigh Cormac agus fuair sé lóisdín di. D'imthigh sé ansan agus do labhair sé
                    leis an bhfear a bhí 'na cheann ar theaghlach an rígh. Bhí aithne aige ortha go
                    léir.</p>
                <pb n="192"/>
                <p> “‘Tá óighean anso ó'n Múmhain,’ ar seisean, ‘agus deir sí gur rug duine éigin
                    trí chéad púnt uaithi, agus nach féidir lei teacht suas leis, agus go dtáinig sí
                    chun gearáin do chur isteach air, i láthair an rígh.’</p>
                <p>“‘Is deacair do'n rígh teacht suas leó go léir,’ arsa 'n ceann. ‘Tá fiadhach ar
                    fuid na h-Éirean,’ ar seisean, ‘le breis agus trí seachtmhaine, ar bhitheamnach
                    éigin eile agus is dóich liom gur sa Mhúmhain a dhein sé pé coir atá déanta
                    aige. Támaoid cráidhte, céasda, ciapaithe, ag Muímhneachaibh.’</p>
                <p>“Níor labhair Cormac drud.</p>
                <p>“‘Cathain a theastuighean uaithi labhairt leis an rígh?” arsa 'n ceann.</p>
                <p>“‘Pé tráth do cheapfadh an rígh féin,’ arsa Cormac, agus do shleamhnuigh sé píosa
                    óir isteach i láimh an chinn.</p>
                <p>“‘Fan ansan go fóil,’ arsa 'n ceann, agus d'imthigh sé. Ba ghearr gur fhill sé.
                    ‘Bíodh sí anso um eadarthra amáireach,’ ar seisean, ‘agus gheabhaidh sí ceart.
                    Tá ceart le fághail anso ag íseal agus ag uasal. Bíodh sí anso amáireach um
                    eadarthra agus fág an chuid eile fúm-sa.’”</p>
                <pb n="193"/>
            </div>
            <div type="chapter">
                <head>Caibidiol a trí a's fiche.</head>
                <p>“Um eadarthra lar na mháireach bhí an bheirt ag dorus tíghe an rígh. Tháinig an
                    ceann amach. Chonaic sé Cormac.</p>
                <p>“‘Cá bhfuil sí?” ar seisean.</p>
                <p>“‘Sidí í,’ arsa Cormac go réidh.</p>
                <p>“‘Téanam, a 'nghean ó,’ arsa 'n ceann.</p>
                <p>“Do ghluas sí i n-aonfheacht leis. Chuadar isteach dorus. D'imthigheadar tré
                    phóirse fhada. Chuireadar dorus eile dhíobh agus póirse eile. Chuireadar an
                    trímhadh dorus díobh. Ní póirse a bhí lastigh dé sin ach páirc bhreagh mhór
                    fhairsing ghrianach, agus í go glas, agus go bearrtha le speil, agus casáin
                    dheasa tríthi anonn, agus gainimh ortha. Bhí righ-theaghlach áluinn uasal sa
                    taobh thall de'n pháirc sin. Thug an ceann aghaidh ar dhorus an rígh-theaghlaigh
                    sin. Ghluais Sadhbh' na dhiaigh. Bhuail an ceann buille beag réidh ar an ndorus.
                    Ba ghearr gur h-osgaladh é. Duine uasal breagh groídhe cumasach dob' eadh an
                    fear d'osgail é. Bhí caipín airgid ar a cheann, nó cheap Sadhbh gur bh' airgead
                    é. Agus bhí clóca síoda air agus bhí tuagh ar a ghualainn aige, agus í chómh
                    greanta chómh solusmhar le glaine, agus faobhar uirthi gur dhóich leat go
                    mbainfeadh sí an ceann de chapall d'aon iaracht. Do labhair an bheirt fhear le
                    n-a chéile i gcogar ar feadh tamaill. Ansan do bhagair fear na tuagha ar
                    Shadhbh, agus do lean sí é agus d'fhan an fear eile amuich.</p>
                <p>“Ní túisge a bhí Sadhbh ar an dtaobh istigh de'n dorus 'ná ba dhóbair go leathadh
                    a radharc uirthi. Do chonaic sí an seómra breagh mór fairsing árd, agus na
                    h-uaisle 'na suídhe ann ar gach taobh. Fir bhreaghtha mhóra <pb n="194"/>
                    dhathamhla dob' eadh iad, agus clócaí síoda ortha agus slabhraí óir ortha agus
                    búclaí óir 'na mbrógaibh, agus a chlaidheamh le n-a ais ag gach fear díobh. Ar a
                    h-aghaidh suas do chonaic sí aon fhear amháin agus ba mhó agus ba chumasaíghe
                    agus ba dhathamhla é ná aon fhear eile d'á raibh ann. Bhí coróinn óir ar a
                    cheann agus mar bhéadh adharca beaga anáirde aisti mór-thímpal. Ar bárr gach
                    adhaircín acu san do bhí bulla beag óir, agus istigh i lár gach bulla bhig bhí
                    solas éigin ar lasadh agus ar crith, mar bhéadh réiltín, oídhche sheaca. Bhí
                    clóca dearg air, chómh dearg leis an gclóca a bhí ar Shadhbh féin lá an aonaigh,
                    nó b'fhéidir níos deirge. Bhí a shlat ríogdha 'na láimh dheis aige agus bhí sé
                    'na shuídhe ar chathaoir mhór árd gur dhóich leat go raibh an uile bhlúire dhi
                    déanta d'ór chasta. Nuair a chonaic Sadhbh é bhí a fhios aici gur bh'é an rígh
                    é. Ach ní raibh sgáth 'ná eagla uirthi roimhe, mar ní feuchaint chruaidh
                    choímhtheach a bhí aige, ach feuchaint bhreagh bhog réidh dhuineanda. Bhí an
                    chathaoir ríogdha féin anáirde ar láithreán a bhí mar adéarfá leath-troigh níos
                    aoirde 'ná an chuid eile de'n úrlár. Bhí dhá chathaoir eile ann, cathaoir acu ar
                    gach taobh de'n láithreán, anuas ar an dtalamh, agus bhí beirt uaisle na suídhe
                    ortha. Fir chríona liatha dob' eadh iad. An fear acu a bhí ar dheis an rígh, bhí
                    gruaig fhada liath air, agus í siar síos leis, ar a shlinneánaibh, agus bhí
                    féasóg fhada liath air, síos ar a bhrághaid agus ar a bhrollach. Bhí clóca
                    uaithne air agus bhí cláirseach mhór 'na seasamh i n-a aice. An fear acu a bhí
                    ar an dtaobh eile de'n rígh bhí gruaig fhada liath air leis, agus bhí fúnsa óir
                    ar a cheann, ag coimeád na gruaige siar d'á éadan, agus bhí féasóg fhada liath
                    air, díreach mar a bhí ar fhear na cláirsighe. Ach ba thruime agus ba mhó
                    d'fhear é go mór 'ná fear na cláirsighe.</p>
                <pb n="195"/>
                <p> “Bhí Sadhbh ag tabhairt na rudaí sin go léir fé ndeara agus í ag gabháil an
                    t-úrlár suas fá dhéin an rígh. Nuair a bhí sí i ngoireacht chúig slata, nó mar
                    sin, dó, do stad sí.</p>
                <p>“‘Druid tamall eile ainíos, a 'nghean ó,’ arsa 'n rígh. Níor chuir sí cor di.</p>
                <p>“‘Druid ainíos. Ná bíodh ceist ort,’ arsa 'n rígh.</p>
                <p>“‘Druid suas. Ní'l aon rud le h-imtheacht ort,’ arsa fear na tuagha léi, i
                    gcogar.</p>
                <p>“Níor dhéin sí aon bhlúire amháin ach a clóca do sgaoileadh siar síos di agus dul
                    de léim i bhféasóig an fhir mhóir a bhí ar láimh chlé an rígh agus díriughadh ar
                    an bhféasóig do stathadh, fé mar dhéin sí le fear an bhramaigh oídhche an
                    aonaigh. An darna tarang d'ar bhain sí as an bhféasóig do ghluais léi, i n-aon
                    sgraith amháin, idir fhéasóg agus gruaig agus fúnsa óir, agus cia béadh ann 'na
                    steilibheathaigh aici ach an Síogaidhe macánta!</p>
                <p>“‘Airiú, a bhitheamhnaigh na croiche duibhe!’ ar sise, ‘sín chúgam amach anso
                    láithreach mo chuid airgid a mheallais uaim i n-ainim an rígh.’</p>
                <p>“Ar neómat na baise bhí fiche lámh os a gcionn agus claidheamh lomrachta ins gach
                    láimh díobh.</p>
                <p>“Ná buailtear é,’ arsa 'n rígh. ‘Gabhthar é,’ ar seisean. ‘Cad as duit-se, a
                    'nghean ó?’ arsan rígh.</p>
                <p>“Do chaith sí í féin ar a dhá glúin os cómhair an rígh.</p>
                <p>“‘Ó'n Múmhain, a righ,” ar sise, “agus do tháinig an fear san an lá fé dheire go
                    tigh m'athar, agus dúbhairt sé go raibh sé ag ceannach capall duit-se, a rígh,
                    agus do cheannuigh sé a raibh de chapaillibh ar an aonach an lá san, agus do
                    dhíol sé airgead bréagach asta, agus thaisbeáin sé dhómh-sa t'fháinne-se, a
                    rígh, agus dúbhairt sé ná raibh a dhóithin airgid aige chun díol as a raibh <pb
                        n="196"/> ceannuighthe aige, agus d'iar sé orm trí chéad púnt do thabhairt
                    dó ad' ainim-se, a rígh, agus thugas dó é. Is ar éigin a bhí sé tabhartha dhó
                    agam nuair a fuair Séadna amach gur bhitheamhnach é agus chuir sé Cormac 'na
                    dhiaigh. Ach do theip ar Chormac teacht suas leis. Agus dar ndóich ní h-iongnadh
                    gur theip agus é anso istigh go seasgair agus gruaig fhada liath air agus féasóg
                    fhada liath. Feuch air sin!’</p>
                <p>“‘Go réidh, a 'nghean ó,’ arsa 'n rígh. ‘Cé h-é Cormac?’</p>
                <p>“‘An báille atá againn, a rígh,’ ar sise.</p>
                <p>“‘Cá bhfuil sé anois?’ arsa 'n rígh.</p>
                <p>“‘Tá sé amuich ag an ngeata, a rígh,’ ar sise.</p>
                <p>“‘Tugtar isteach é,’ arsa 'n rígh.</p>
                <p>“Do tugadh isteach é. Agus go deimhin, a Athair, deir Uilig de Búrc, dá mba ná
                    béadh agat ach aon gháire amháin go ndéanfá é dá bhfeicfeá an dá shúil a tháinig
                    do Chormac agus an iongnadh agus an alltacht agus an t-uathbhás a tháinig air,
                    nuair a chonaic sé Sadhbh ar a glúinibh os cómhair an rígh agus an sgraith
                    gruaige agus féasóige úd 'na lámhaibh aici agus a clóca laistiar di ar an úrlár,
                    agus an fear a bhí ag siúbhal an aonaigh léi, ansúd thuas gabhtha, agus fear na
                    tuagha 'na sheasamh laistiar dé, ollamh ar a cheann do sgoltadh leis an dtuaigh
                    dá gcuireadh sé cor dé.</p>
                <p>“‘A bháille,’ arsa 'n rígh, ‘cé h-é sin?’</p>
                <p>“‘Siné, a rígh,’ arsa Cormac, ‘an fear cheannuigh na capaill ar aonach an Tobair
                    sa Mhúmhain agus do dhíol an t-airgead bréagach asta. Bhí ceathrar acu ann, agus
                    do rugadh ar thriúr acu. Ach do theip orainn teacht suas leis seo. Agus ní
                    deirim go bhfuil aon chúinne sa chathair seo, 'ná is dócha i n-Éirinn, gan
                    daoine anois ann ar a lorg. Ní mór sgéala do chur amach <pb n="197"/> láithreach
                    go bhfuil beirthe air agus gan fir bhochta do bheith 'ghá marbhadh féin níos sia
                    ag ruith 'na dhiaigh, agus gan é ann le fághail.”</p>
                <p>“‘Go réidh, a bháille,’ arsa 'n rígh, ‘ní deirim ná go bhfuil iaracht de
                    dhearmhad ort.’</p>
                <p>“‘Ó, ní'l, a righ,’ arsa Cormac.</p>
                <p>“‘Measaim,’ arsa 'n rígh, ‘go bhfuil, mar ní h-ort atá an t-aer agus an talamh do
                    choimeád gan tuitim ar a chéile.’</p>
                <p>“Do gháireadar na h-uaisle go léir. D'fheuch Cormac 'na thímpal ortha agus do
                    leath a bhéal air agus tháinig bior ar a shúilibh, mar ní fheidir sé cad do
                    chuir ag gáirídhe iad.</p>
                <p>“Ansan do ghlaoidh an rígh chuige ar Shadhbh agus cheistigh sé í agus bhailigh sé
                    uaithi fios bunús an sgéil ó thusach go deire, idir chleamhnas agus geallamhaint
                    phósta agus iasacht airgid agus uile. Agus Síogaidhe ansúd gabhtha ag éisteacht
                    leó agus fear na tuagha laistiar dé.</p>
                <p>“Nuair bhí a sgéal críochnuighthe ag Sadhbh do tharaing sí as a póca cuid de'n
                    airgead bhréagach agus thug sí do'n rígh é. D'fhéuch sé air go géar. Ansan do
                    ghlaoidh sé ar cheann airm na cathrach a bhí 'na sheasamh thíos ag an ndorus.
                    Tháinig sé ainíos.</p>
                <p>“‘Conus do thárla,’ arsa 'n rígh, ‘gur rugadh ar thriúr acu agus gur imthigh an
                    ceathramhadh duine?’</p>
                <p>“‘Siné bhí a'm dhalladh, a rígh,’ ar seisean. ‘Ach tuigim anois é. Siné ansan,’
                    ar seisean, ag síneadh a mhéire chun Síogaidhe, ‘an fear a dhearbhuigh ar an
                    dtriúr.’ Do ghluais osna chléibh ó n-a raibh láithreach nuair dh' airigheadar an
                    méid sin. ‘Do dhearbhuigh sé leis,’ arsa 'n ceann-airm, ‘gur bh'é duine a bhí ag
                    déanamh an airgid bhréagaigh 'ná fear a chómhnuighean sa Mhúmhain <pb n="198"/>
                    gurab ainim dó Séadna, agus gur bh'é do cheannuigh na capaill ar an aonach ad'
                    ainim-se, a rígh. Agus d'á chómhartha san féin go raibh sé beó bocht go dtí a
                    bhfuil le fíor-bheagán aimsire. Ná raibh ann ach gréasaidhe bocht i mbothán ag
                    bun cnuic agus go bhfuil sé anois ar an bhfear is saidhbhre agus is
                    neamh-spleághchaíghe i n-Éirinn. Do ghleusas láithreach congnamh fear chun
                    imthighthe ceann ar aghaidh ó dheas sa Mhúmhain chun beirthe ar Shéadna úd,
                    nuair cé bhuailfeadh chúgainn isteach ach Cormac Báille anso agus é ar thóir na
                    mbitheamhnach, agus allus air agus ceó bóthair a dhóithin. D'inis sé sin dúinn
                    láithreach sgéal a bhí bun os cionn ar fad leis an sgéal eile. Dúbhairt sé linn
                    go raibh togha na h-aithne aige féin ar Shéadna agus gur dhuine mhacánta é, agus
                    gur bh'é chuir an tóir i ndiaigh na mbitheamhnach, agus mura mbéadh é ná béarfaí
                    i n-aon chor ortha. Cheapas féin an fear d'inis an chéad sgéal do chur os
                    cómhair Chormaic, ach ní raibh tásg ná tuairisg air. Bhí sé imthighthe mar
                    shloigfeadh an talamh é. Chuireas lucht cuardaigh ins gach ball tríd an
                    gcathair. D'imthigheas féin sa chuardach leó, ach ní raibh aon mhaith dhúinn
                    ann. Ní raibh sé le fághail thíos ná thuas. Is cuimhin liom, ámh,’ ar seisean,
                    ‘go maith, go bhfeaca ag gabháil thorm sa tsráid, agus é ag siúbhal ar a
                    shocaracht, duine d' uaislibh an rígh agus féasóg fhada liath go breagh bog
                    sgáinneach air, díreach mar í seó,’ ar seisean ag breith ar an sgraith a'
                    lámhaibh Shadhbh, ‘agus gruaig bhreagh throm mar í seo air, agus í siar síos
                    leis ar a ghuailnibh 'n-a fáinníbh ag crith agus ag lúbarnaigh. Is lag a shíleas
                    an uair sin go raibh an t-é a bhí uaim chómh h- achmair dom.’</p>
                <p>“Ach 'sé crích an sgéil duit é a Athair, gur cuard- uigheadh tigh an duine uasail
                    agus gur fuaradh ann éacht <pb n="199"/> ar fad d'airgead agus d'ór agus
                    d'olmhaitheas. Agus go ndúbhairt an rígh nár bh'fholáir a cuid féin do thabhairt
                    do Shadhbh ar a dhúbailt, agus a rogha d'á raibh ann de sheóidibh uaisle. Agus
                    na capaill do ceannuigheadh ar an aonach agus gur díoladh an t-airgead bréagach
                    asta, dúbhairt sé nár bh'fholáir iad do chuardach agus iad do chur thar n-ais sa
                    Mhúmhain ag triall ar an muíntir go mba leó iad. Ansan do órduigh an rígh tigh
                    Shíogaidhe do ghlanadh agus do shocarughadh agus do chur i dtreó, agus é
                    thabhairt do Shadhbh, dá mba mhaith léi dul chun cómhnuighthe ann agus a
                    h-athair do bhreith léi ann, mar go raibh comaoin mhór curtha aici air, comaoin
                    níos mó 'ná chuir aoinne des na h-uaislibh a bhí 'na thímpal riamh air, cé gur
                    mhór an iontaoibh a bhí aige asta agus gur ghairid a ngaol leis. Lar na
                    mháireach an lae sin iseadh d'airigh Uilig de Búrc i dtaobh an chleamhnais. Isé
                    a bhí ar siúbhal ag daoinibh 'ná go raibh Sadhbh agus Cormac le pósadh, agus go
                    raghaidís chun cómhnuighthe sa tigh mór agus ná raibh aon tseó ach a bhfuair
                    Sadhbh de shaidhbhreas d'éaghmuis na sé gcéad.”</p>
                <p>“Aililiú!” arsa Diarmuid. “Is éachtach an saoghal é! Cá bhfuil an t-é cheapfadh
                    go bhfeicfí choídhche an bheirt sin i gcuing phósta!”</p>
                <p>“An raghair go dtí an baile mór chun cómhnuighthe, a Dhiarmuid?” arsa
                    Pádraig.</p>
                <p>“Pé ball 'na raghaidh sé,” arsa 'n sagart, “ní dóich liom go dtiocfaidh aon
                    ath-iompáil an turus so air.”</p>
                <p>“Cathain a bhéidh tú féin ag dul síos go dtí an chathair, a Athair?” arsa
                    Pádraig.</p>
                <p>“Dhe, cad chuige, a Phádraig?” arsa 'n sagart.</p>
                <p>“Dhe, cad chuige, a Athair, ach chun iad súd do phósadh!</p>
                <p>Dá mbéinn-se ad' chás, a Athair, ní thabharfainn aon <pb n="200"/> chead do
                    mhuíntir na catharach chun an phósta so dhéanamh, murab ionan a's pósadh
                    Shíogaidhe.”</p>
                <p>“Ní raibh aon iontaoibh riamh agam a' pósadh Shíogaidhe,” arsa 'n sagart, “ná aon
                    lorg agam air.”</p>
                <p>“Deir Uilig,” arsa Pádraig, “go ndúbhairt an rígh go gcaithfeadh sé radharc
                    fhághail ar Shéadna. Aon fhear chómh géar inntleacht leis gur mór an truagh gan
                    é i bpost éigin, nó i ngnó éigin, 'na mbéadh tairbhe a inntleachta le fághail
                    aige féin nó ag duine éigin eile. Dar leis, dá mbéadh fear de shaghas Shéadna
                    aige mar cheann airm ní ruithfeadh chómh fada leis an Síogaidhe macánta.”</p>
                <p>“Nach mór an iongnadh,” arsa 'n sagart, “nár inis Uilig de Búrc, nó duine éigin,
                    do'n rígh, go bhfuil fear anso againn is géar-chúisíghe go mór 'ná Séadna féin,
                    agus go raghadh nead cluthmhar i n-aice an rígh chómh maith dhó agus do raghadh
                    sé d'aoinne! Go mór mór ó ná fuil a dhá oiread airgid cheana aige agus a
                    theastuighean uaidh, mar atá ag Séadna.”</p>
                <p>“Ní réidhteóch' an áit le m' shláinte, a Athair,” arsa Pádraig. “Is 'mó duine n-a
                    mbíon dithineas air chun dul i n-inead sheasgair i n-aice an rígh agus nach
                    sia-de a shaoghal é nuair a gheibhean sé a thoil! ‘Is sleamhain iad leacacha an
                    tíghe mhóir.’ Pé h-é Síogaidhe is dóich liom go dtuigean sé um an dtaca so nach
                    ionan dul go tigh an rígh agus teacht as. Is maith liom go maith an rígh —
                    abhfad uaim. Go mbuaidh Dia agus Muire leis!”</p>
                <p>“Am briathar, a Phádraig,” arsa Diarmuid, “gur dóich liom go bhfuil an ceart
                    agat.”</p>
                <p>“Agus dar nóin tá a fhios ag an saoghal, a Dhiarmuid,” arsa Pádraig, “go
                    raghair-se síos go dtí an chathair chun cómhnuighthe sa tigh mór i dteannta
                    Shadhbh <pb n="201"/> agus Chormaic chómh luath agus bhéidh an áit ollamh
                    duit!”</p>
                <p>“Am briathar, a Phádraig, nach é mo thuairim go raghad. Is dóich liom gur b' é
                    rud a dhéanfad 'ná fanamhaint sa tseana nid seo, mar atá agam. Pé mór breagh é
                    tigh an tSíogaidhe ní dóich liom go raghad ag cur isteach ortha ann. B' fhéidir,
                    dáltha thíghe an rígh, gur bh' usa dul ann 'ná teacht as. B' fhéidir gur bh' usa
                    fanamhaint as 'ná aon taobh acu. Fanfad-sa mar a bhfuilim, anso imeasg na
                    gcómharsan, sa n-áit 'na bhfuil mo shaoghal caithte agam, sa n-áit 'nar chaith
                    m'athair a shaoghal, agus mo shean-athair, agus ní fheadar an 'mó athair
                    rómpa.”</p>
                <p>“Ní deirim 'ná gur maith an chómhairle ar a bhfuil socair agat, a Dhiarmuid,”
                    arsa 'n sagart.</p>
                <pb n="202"/>
            </div>
            <div type="chapter">
                <head>Caibidiol a ceathair a's fiche.</head>
                <p>Fé cheann seachtmhaine bhí árd ghleó sa tsráid bheag. Thánadar lucht airm an rígh
                    agus an fear cinn riain os a gcionn, agus iad ar a gcapaillibh, agus clóca síoda
                    ar gach fear díobh. Claidheamh gach fir ar sileadh síos le maoitheán a chapaill,
                    agus sleagh bhreagh fhada 'na seasamh anáirde i láimh gach fir, agus fir agus
                    mná agus aos óg na sráide ag brúth ar a chéile a d'iaraidh radharc fhághail
                    ortha.</p>
                <p>Bhí Sadhbh i n-aonfheacht leó agus Cormac, agus iad istigh i gcóisde bhreagh,
                    agus dhá chapall de chapaillibh an rígh ag tarang an chóisde. Bhí clóca dearg ar
                    Shadhbh, clóca ba dheirge go mór, agus ba bhreaghtha, 'ná an clóca a bhí uirthi
                    an lá úd an aonaigh. An clóca dubh úd a bhí uirthi an mhaidion a chonaic Pails
                    ag imtheacht í, is dócha go raibh sé i bhfolach aici. Bhí slabhra óir ar a
                    muineál, agus é chómh trom chómh téagartha, ba dhóich leat, le réidhtheach
                    trucaile. Bhí fáinní móra óir ar a méireanaibh agus búclaí óir 'na brógaibh. Ní
                    caipín a bhí ar an gclóca ach cába, agus mór-thímpal le fabhra an chába, agus ag
                    luíghe anuas ar a slinneánaibh, bhí sraith de shiogairlíníbh óir go raibh órlach
                    go leith ar faid i ngach siogairlín acu, agus iad ag crith agus ag taithneamh
                    agus ag spréacharnaigh fé sholus na gréine le gach cor d'á gcuireadh an cóisde
                    dhé. I mbrollach an chlóca, fé n-a brághaid, bhí cnaipe óir a bhí chómh mór le
                    píosa coróinneach. Síos lasmuich le h-imeal an chlóca agus mór-thímpal leis an
                    iachtar aige, bhí fabhra d'éadach snáth-óir a bhí dhá órlach go maith ar
                    leithead, agus é go greanta agus go solusmhar, gur dhóich leat gur shíog <pb
                        n="203"/> lasrach é nuair a suaithtí é fé 'n ngréin. An fúnsa óir úd a bhí
                    ar cheann Shíogaidhe nuair a bhí an ghruaig liath air, bhí sé ar a ceann aici ag
                    coimeád a gruaige.</p>
                <p>Bhí Cormac ansúd le n-a h-ais sa chóisde 'na shuidhe. Ní raibh aon órnáidí air,
                    ámhthach, ach mar a bhí sé riamh. B' é an báille céadna é. Bhí an pus
                    mórchúiseach céadna air, agus na pluic, agus an muineál ramhar, agus an
                    chneadach, díreach fé mar a bhí air an lá úd a tháinig sé ag éileamh na sealbha
                    ar an mbaintrigh. Má bhí aon athrughadh ann, sa chneadach iseadh bhí an
                    t-athrughadh. Bhí sí sin air níos géire 'ná mar ba ghnáth leis.</p>
                <p>Do stad an cóisde ar aghaidh tíghe Dhiarmuda Léith amach. Bhí Diarmuid 'na
                    sheasamh idir dhá lígh an doruis agus a ghuala les an ursain aige. Do léim
                    Sadhbh amach as an gcóisde agus siúd chuige anonn í.</p>
                <p>“Ó!” ar sise, “airiú cad d'imthigh ort ó shin!” ag cur a dhá láimh tímpal a
                    mhuiníl agus ag tabhairt cúpla póg dó. “Airiú, a dhaid,“ ar sise, “ní'l spide fí
                    ort! Cad d'imthigh ort i n-aon chor!”</p>
                <p>“Tháinig taom beag slaodáin orm, a ghamhain,” ar seisean, “agus is dóich liom go
                    ndeighidh sé i n-achran ionam níos mó 'ná mar a cheapas a raghadh sé.”</p>
                <p>“Taom beag slaodáin!” ar sise. “Tháinig droch bhreóiteacht éigin ort, agus mura
                    mbéadh go dtáinig ní bhéadh an driuch san ort. Feuch!” an sise, “tá an t-éadach
                    'na mhálaibh tímpal ort! Cad d'imthigh air, a Phails?” ar sise leis an seana
                    mhnaoí.</p>
                <p>Tá sé tar éis éagcruais a chur dé, slán beó mar a n-innstear é!” arsa Pails, go
                    ríghin.</p>
                <p>“Éagcruas!” arsa Sadhbh, “go saoraidh Dia na glóire sinn! Airiú cad é mar shaghas
                    duine thú, nó cad é an donas a bhí ag gabháil duit agus a rádh gur imthighis
                    agus gur chuiris an bhreóiteacht san ort féin <pb n="204"/> gan ghádh gan
                    riachtanas! Is éachtach an obair a rádh ná féadfadh duine imtheacht ó'n mbaile
                    ar feadh beagán aimsire agus tú fhágáil i bhfeighil na h-áite gan tú dhul ag cur
                    éagcruais ort féin le d' chuid buartha agus díth céille. Feuch an driuch atá
                    anois ort!” Agus leis sin do chrom sí ar ghol.</p>
                <p>Bhuail Cormac isteach 'na diaigh.</p>
                <p>“Dar fiadh, a Dhiarmuid,” ar seisean, “ach do chuais as go maith. Chuais as go
                    dian mhaith, deirim leat é. Ní raibh aon droich iontaoibh agam asat 'ná aon
                    droch amhras agam ort, ach 'na thaobh san a's uile níor mheasas go dtiocfá uaidh
                    chómh maith. Ní foláir nó tá an croídhe go foláin agus go láidir agat agus a
                    rádh go bhfuilir chómh curanta tar éis ar chuiris díot.”</p>
                <p>“Ní fheadaraís a leath, a Chormaic,” arsa Diarmuid.</p>
                <p>“Do bhuail bean chúgam isteach anso tá suim laetheanta ó shin ann, agus ní
                    fheacaís riamh ach an phreab a bhain sí asam. Níor baineadh a leithéid de gheit
                    asam ó'n lá a rugadh mé, agus oídhche an aonaigh féin a chur leis. Is beag 'ná
                    go ndúbhairt sí suas le m' béal gur marbh- uigheadh Sadhbh ar an mbóthar,
                    lastuaidh i mball éigin, agus go bhfeacaidh sí marbh í. Mura mbéadh gur tháinig
                    an sagart isteach agus gur áitimh sé orm ná raibh aon bhrígh le n-a caint is
                    dócha go n-eireóch' mo chroídhe orm.”</p>
                <p>“Ach cé r' bh' í féin, ámhthach?” arsa Cormac.</p>
                <p>“Go deimhin ní fheadar cé r' bh' í féin. Ní fheaca riamh roimhe sin am' shúilibh
                    cinn í, agus geallaim dhuit ná fuil aon lorg agam ar í fheiscint airís,” arsa
                    Diar- muid. “B' í an bhean í dob' éagsamhlaíghe d'ar bhuail riamh umam.”</p>
                <p>“Cad é an saghas í?” arsa Cormac.</p>
                <p>“Droch shaghas. Geallaim dhuit é,” arsa Diarmuid.</p>
                <pb n="205"/>
                <p> “B' é rud í 'ná creachoil de mhnaoi chruaidh, gharbh, chnámhach, agus í ar
                    leath-shúil agus taobh d'á béal siar go cluais uirthi nach mór, slán mo
                    chómhartha choídhche!”</p>
                <p>“Ó, tá sí agam!” arsa Cormac. “Droch shaghas, ní misde dhuit a rádh. Tá aithne
                    agam-sa ar an stiúsaídhe sin le fada. Mise bhain an tsúil aisti agus chuir an
                    mháchail sin uirthi.”</p>
                <p>“Tusa!” arsa Diarmuid.</p>
                <p>“Mise go díreach, agus 'neósfad duit conus é.” arsa Cormac. “Is dóich liom go
                    bhfuil deich mbliaghna ó shin ann,” ar seisean. “Ag teacht abhaile ó Chorcaigh
                    iseadh bhíos. Bhí sé i n-am mhairbh na h-oídhche. Bhíos ag gabháil a leith chun
                    Drochaid na dTruip Sídhe. Bhí a fhios agam an droch ainim a bheith ar an áit ach
                    ní raibh sgáth ná eagla orm. Ní bhíon aon eagla choídhche orm roim aon rud de'n
                    tsórd san, pé tráth de'n oídhche bhéadh ann, nuair a bhím ag déanamh mo ghnótha
                    féin. Ní féidir dóibh baint le duine a bhíon ag déanamh a ghnótha féin agus gan
                    é ag cur chúca ná uatha. Ach duine bhéadh ag dul i n-áiteanaibh aeracha i n-am
                    mhí-thráthamhail agus le corp dánaidheachta, ní h-aon iongnadh go gcurfaí a
                    mhalairt de chúram air uaireanta. Ach, pé sgéal é, féuchaint d'á dtugas thorm
                    cad a chífinn ach an bhean agus í 'n-a suidhe ar an leath-ladha eile de'n
                    trucail uaim, agus a drom liom. Nuair a chonac í is dócha gur tháinig iaracht de
                    laige orm toisg an droch ainim a bheith ar an áit. Pé rud a tháinig orm níor
                    lean sé abhfad orm. Ba ghearr gur shamhluigheas mar bhéadh lámh duine ag dul
                    isteach am' brollach mar a raibh pé pingin airgid a bhí agam. Ní túisge
                    mhothuigheas an lámh 'ná thuigeas láithreach gur duine saoghalta a bhí agam agus
                    do luígheas greim ar an láimh. Lámh curanta láidir dob' eadh í agus colpa teann
                    córach téagartha uirthi. <pb n="206"/> Do tugadh iaracht ar í bhreith uaim ach
                    ambasa choimeádas mo ghreim, agus fé mar a tháinig liom mo ghreim a choimeád do
                    chas mo mhisneach orm agus mo neart. Nuair a thuig an bhean nár bh' aon mhaith
                    dí bheith ag tarang d'fhan sí socair, ach níor thug sí a h-aghaidh orm. An fhaid
                    a bhí sí ag fanmhaint socair, agus mise a d'iaraidh a dhéanamh amach cé r' bh' í
                    féin, do bhog mo ghreim a gan fhios dom. Do snapadh an lámh uaim agus do léim an
                    bhean amach as an dtrucail uaim. Le linn léimt amach dhí, fé mar a raghadh crúca
                    nó rud éigin i n-achran 'na cuid éadaigh, do baineadh leagadh aisti. Thuit sí ar
                    an mbóthar agus do ghluais an roth ar a ceann. Díreach agus í ag túirliocan ar
                    an mbóthar do baineadh an dá chois uaithi agus do h-iompuigheadh a ceann isteach
                    fé 'n roth. Ba bheag nár chuas i laige ansan dáiríribh. ‘Tá dhá leath déanta
                    dh'á ceann!’ arsa mise liom féin. Do stadas an capall láithreach. Bhíos
                    deimhnightheach go raibh an bhean marbh, agus gan aon fhínné agam ach Dia ar an
                    gcuma 'nar thuit an sgéal amach. Do léimeas amach as an dtrucail. Ag teacht
                    anall ó m' thaobh féin de'n chapall dom do léim an bhean suas agus siúd de
                    dhruim an chlaidhe isteach í, i gcoill a bhí i n-aice an bhóthair ann. ‘Seadh!’
                    arsa mise, am' aigne féin, ‘bheirim a bhuidhchas le Dia na glóire, moladh go deó
                    leis, pé saghas tú, tú bheith ábalta ar an méid sin a dhéanamh!’ Chomáineas liom
                    a leith chun an Drochaid agus do stadas ag an dtigh ósda. Chómh luath agus a
                    chonac an chéad amhsgarnach de sholus an lae, amach liom agus soir airís go dtí
                    an áit 'na bhfeaca ag dul isteach tar claidh í. Bhí lochán fola ar an mbóthar sa
                    n-áit 'nar leagadh í agus bhí an fhuil ar an dtalamh go trom anonn go claidh,
                    agus ar dhrom an chlaidhe sa n-áit 'nar léim sí isteach. Chuas isteach <pb
                        n="207"/> agus do leanas rian na fola tríd an gcoill soir ó thuaidh, agus
                    soir ó thuaidh airís tríd an bpáirc a bhí lastuaidh de'n choill, go dtí go
                    dtánag go dtí tigh beag, botháinín suarach, a bhí sa chúinne thoir thuaidh de'n
                    pháirc. Bhí an fhuil ansúd ar an dtalamh isteach go dorus an tíghe bhig.
                    Chuireas mo lámh ar an laiste. Do bhog an chómhla rómham isteach. Chuas isteach.
                    Chonac bean 'na suíghe ar shuíghistín ar aghaidh na teine amach agus í 'ghá
                    suathadh féin anonn 's anall mar a bhéadh bean a bhéadh ag déanamh buartha, agus
                    í ag gol go fuígheach, fé n-a h-anáil.</p>
                <p>“‘Bail ó Dhia anso isteach!’ arsa mise. Phreab sí 'na suíghe agus thug sí a
                    h-aghaidh orm. Bhí a ceann fillte i n-éadach aici ach súil léi agus bhí an tsúil
                    nach mór dúnta le h-at. Chaith sí í féin ar a dhá glúin. ‘Cumaraí mh' anama ort,
                    a Chormaic!’ ar sise. ‘Ná tabhair suas do'n dlígh mé an turus so. Tá mo mháthair
                    agam ansan thíos,’ ar sise, ‘gan mheabhair gan chiall, gan siúbhal gan rian, gan
                    aithne gan urlabhra, le dhá bhliaghain agus chúig sheachtmhaine an tSathrainn
                    seo chúghainn. Má beirtear uaithi anois mé gheabhaidh sí bás do'n ghorta! Ní
                    bhéidh duine aici a thabharfaidh sagart ná bráthair chuici, ná shínfidh deoch
                    chuici! Iaraim i n-achainígheachaibh ort, as ucht Íosa Críosd na bhFlathas, agus
                    as ucht na Maighdine Muire, agus le h-anaman do mháthar féin, gan mé bhreith ó'n
                    aindeiseóir sin thíos!’</p>
                <p>“Níor bh' aon leas-ainim aindeiseóir a thabhairt ar an seana mhnaoi, agus níor
                    misde a rádh 'ná gur bh' aindeiseóir eile an bhean óg, agus an cor a bhí uirthi
                    tar éis an bhárthain a ghaibh í. Do thugas m'aghaidh ar an ndorus agus dúbhart
                    mar seo:— ‘Bhíos ag teacht abhaile ó Chorcaigh aréir,’ arsa mise, ‘agus tháinig
                    bean éigin isteach sa trucail chúgam, 'ghá leigint uirthi gur <pb n="208"/>
                    sprid í, go saoraidh Dia sinn! Chuir sí a lámh isteach am' brollach. Cheap sí mo
                    chuid airgid do bhreith uaim, ach níor eirigh léi. Ní fheadar cad é an gnó
                    bhéadh ag sprid d'ór 'ná d'airgead. Do luígheas greim ar an láimh. Ba
                    ghreannmhar an sprid í agus lámh fola agus feóla uirthi! Cheapas greim a
                    choimheád uirthi agus í bhreith liom abhaile chun go mbéadh a fhios agam cad é
                    an saghas an sprid. Ach bhí sí ró thapaidh dom. Do shnap sí uaim an lámh agus do
                    léim sí as an dtrucail amach. Do ghluais an roth ar a ceann. Ní raibh leigheas
                    agam-sa air sin. B' é leamhnughadh Dé, moladh go deó leis! nar marbhuigheadh
                    láithreach í. Ach is dóich liom gur chuir an méid sin a dóithin de phionós
                    uirthi an turus so. Ní fheadar cé h-í ná cé 'ro díobh í,’ arsa mise, ‘ach má
                    airighim an cleas san 'na diaigh airís nó má gheibhim radharc mo shúl uirthi
                    amuich ná i mbaile, tabharfad suas do'n dlígh í,’ arsa mise, — agus chuireas an
                    dorus amach díom. Is dócha nár cuireadh riamh i ndiaigh aon Chríosdaidhe oiread
                    beannachtaí beannuighthe agus a cuireadh am' dhiaigh-se an mhaidion shamhraidh
                    sin, agus mé ag gabháil an pháirc ó dheas ó'n dtigh bheag san, agus an ghrian ag
                    eiríghe. Ach ‘ní h-é seo é ach é siúd.’ Tá nídh nach é sin anois agam le cur os
                    do chómhair-se, a Dhiarmuid. Táim féin agus Sadhbh anso 'ghá chuimhneamh nár bh'
                    fhearra dhúinn rud a dhéanfaimís 'ná an chuid eile d'ár saoghal a chaitheamh i
                    dteannta 'chéile. An dóich leat an mbéadh aon locht agat orm mar chleamhain, a
                    Dhiarmuid?”</p>
                <p>“Go deimhin agus go dearbhtha, a Chormaic, a mhic ó,” arsa Diarmuid, “is amhlaidh
                    mar atá an sgéal, ní dóich liom go bhféadfaí aon fhear fhághail i n-Éirinn is
                    fearr a bhéadh 'na cheann di 'ná mar a bhéir-se. Agus isé rud a dúbhairt an
                    sagart féin, an lá airigheamair an chéad <pb n="209"/> ráfla de'n sgéal, 'ná gur
                    mhaith agus gur dhian mhaith an cleamhnas é, agus ná béadh aon teip ná go mbéadh
                    an rath air, le congnamh Dé a's sinn slán.”</p>
                <p>“Tá go maith,” arsa Cormac. “Fágfad ansan sibh go fóil agus raghad soir go tigh
                    an tsagairt feuchaint cathain a bhéidh caoi aige ar theacht agus sinn a
                    phósadh.”</p>
                <pb n="210"/>
            </div>
            <div type="chapter">
                <head>Caibidiol a cúig a's fiche.</head>
                <p>Um an dtaca san bhí muíntir an rígh tar éis túir liocan d'á gcapaillibh ar pháirc
                    an aonaigh. D'éaghmuis na gcapall a bhí acu féin chun marcaidheachta, bhí tréad
                    mór eile capall acu d'á dtiomáint, agus giollaí 'na mbun. B' shiniad na capaill
                    a bhí le tabhairt tar n-ais do na daoinibh gur ceannuigheadh uatha iad an lá úd
                    an aonaigh, agus gur tugadh an t-airgead bréagach dóibh asta i n-ainim an rígh.
                    Bhí muíntir na sráide bailighthe ar an gclaidh, mór-thímpal na páirce, agus
                    bolgshúilí ortha, ag feuchaint ar fhearaibh an rígh, agus ar na clócaíbh síoda,
                    agus ar na caipíníbh cogaidh, agus ar na claidhmh- tibh móra fada a bhí acu,
                    agus ar na claidhmhtibh beaga, agus ar na gathanaibh breaghtha sleamhne fada a
                    bhí 'na seasamh anáirde, agus ar na ribíníbh a bhí asta thuas ag rinnce leis an
                    ngaoith. Ach níor leig fir an rígh ortha gur bh' aon iongnadh leó aon nídh d'á
                    raibh ann. Níor dhéineadar aon iongnadh díobh féin ná d' aoinne eile.</p>
                <p>Bhí muíntir na tuatha ag teacht, na nduine 's 'na nduine, mar do cuireadh sgéala
                    chúca sa tímpal, aoinne gur ceannuigheadh capall uaidh do'n rígh agus gur tugadh
                    airgead bréagach dó mar dhíoluigheacht ann, ná raibh aige ach teacht go dtí
                    páirc an aonaigh an lá san agus go raibh a chapall le fághail aige, dá
                    n-aithnigheadh sé é, ach go ndéanfadh duine creideamhnach éigin urúdhas air.</p>
                <p>Thánadar go léir. Níor bhaoghal go dtiocfadh aoinne agus go leigfeadh sé air
                    capall a bheith imthighthe uaidh. Bhí aithne ró mhaith acu go léir ar a chéile.
                    D' aithneóchfí an cleas san láithreach. Go mór mór, ní fhéadfadh duine de'n
                    tsórd san fear fhághail a dhéanfadh an t- <pb n="211"/> urúdhas air. Tháinig
                    fear an bhramaigh, agus tháinig Seághan Ceatach ag déanamh an urúdhais air. Bhí
                    sé nach mór ar an gcéad duine a fuair a chuid. Sul ar tugadh a chapall féin
                    d'aoinne do déineadh socarughadh áirighthe. Do h-órduigheadh gan aoinne de'n
                    mhuíntir n-a mbéadh a gcapaill fághalta acu d'imtheacht ó'n bpáirc go dtí go
                    mbéadh an capall déanach tabhartha amach agus an fear déanach sásta. Isé cúis
                    gur déineadh an t-órdughadh san 'ná le h-eagla go ndéanfaí aon dear- mhad i
                    raint na gcapall agus, chun an dearmhaid do leigheas, nár bh' fholáir na capaill
                    go léir agus na h-éilteóirí go léir a bheith ar aon láthair.</p>
                <p>Bhí daoine creideamhnacha a ndóithin ag na h- éilteóiríbh chun na n-urúdhas a
                    dhéanamh. Bhí an sagart ann agus urúdhas aige d'á dhéanamh ar mhórsheisear i
                    n-aonfheacht. Bhí Cormac ann, mar bhí an sagart imthighthe ó'n dtígh roimis agus
                    do lean sé é. Bhí Diar- muid ann, mar ní bhéadh Sadhbh sásta gan é theacht amach
                    go bhfeicfeadh sé muíntir an rígh agus áilneacht a n- órnáidí agus méid a
                    ngradaim. Bhí Séadna ann mar bhí an uile dhuine des na h-éilteóiríbh 'ghá
                    iaraidh air an t-urúdhas a dhéanamh air féin, pé 'cu bhí urúdhas déanta ar
                    dhuine eile aige nó ná raibh.</p>
                <p>Do glaodhadh na h-éilteóirí agus na h-uraídhe suas láthair an chinn airm. Bhí
                    fear an bhramaigh ar tusach. Chonaic sé an bramach, abhfad sul ar glaodhadh air,
                    agus d'aithin sé é. Chonaic fear eile leis an bramach agus cheap sé gur leis
                    féin é. Nuair a glaodhadh ar éilteóir an bhramaigh phreab an bheirt éilteóirí
                    suas.</p>
                <p>“Is liom-sa é,” arsa duine acu.</p>
                <p>“Ní leat ach liom-sa,” arsa 'n fear eile.</p>
                <p>D'fheuch an ceann airm ar na h-uraídhibh. Ní fheidir aoinne cad ba cheart a
                    dhéanamh. Do labhair Séadna.</p>
                <pb n="212"/>
                <p> “Beirtear an bramach amach i lár na páirce,” ar seisean. “Téidheadh duine de'n
                    bheirt éilteóirí seo go dtí taobh de'n pháirc agus an duine eile go dtí an taobh
                    eile. Sgaoiltear ansan de'n bhramach agus glaoidís araon air. Isé mo thuairim go
                    dtiocfidh an bramach ag triall ar an éilteóir dleaghthach.”</p>
                <p>Do déineadh mar sin. Chómh luath agus fuair an bramach cead a chinn do rith sé
                    anonn ag triall ar an bhfear a chothuigh é.</p>
                <p>Ba ghearr go raibh na capaill rannta, ach má 'seadh bhí daoine fós ann a bhí i
                    n-éaghmuis a gcapall féin. Níor fhéad an lucht cuardaigh teacht suas leis na
                    cap- aillibh go léir. Na daoine a bhí i n-éaghmuis a gcoda bhíodar go dúbhach
                    agus go dobrónach, agus isé a dúbhairt gach aoinne 'ná gur chruaidh an cás é má
                    bhéadh thiar ortha an tarna lá chómh maith agus bhí thiar ortha an chéad lá. Bhí
                    gach aoinne ag déanamh truagha dhóibh, agus bhí gach aoinne ag cur 's ag
                    cúiteamh féuchaint conus ba cheart an cás 'na rabhdar do thabhairt airís os
                    cómhair an rígh. Do thuig an uile dhuine, dá mbéadh fios an sgéil i gceart ag an
                    rígh, go ndéanfadh sé rud éigin dóibh.</p>
                <p>Ansan iseadh a dúbhairt fear cinn riain an airm go raibh órdughadh aige féin ó'n
                    rígh, aoinne ná béadh a chapall ann le tabhairt dó, fiacha an chapaill a
                    thabhairt dó. “Ach,” ar seisean, “conus a déanfar amach fiacha an chapaill agus
                    gan an capall ann!”</p>
                <p>Do stad an uile dhuine. Ní fheidir aoinne conus fhéadfaí fiacha an chapaill a
                    dhéanamh amach agus gan an capall ann. Ní bhéadh aon chiall le breitheamhantas
                    an éilteóra do ghlacadh ar fhiacha a chapaill féin. Ní lúgha 'ná bhéadh aon
                    chiall le cothrom an airgid bhréagaigh do thabhairt, i n-airgead dílis, do gach
                    éilteóir ná raibh a chapall ann le tabhairt dó. Cad a bhí le déanamh? Bhí <pb
                        n="213"/> an sgéal ag dul sa mhuilion ortha go léir. Na h-éil- teóirí ag
                    lorg a gcirt go dána fé mar órduigh an rígh dóibh é. Fear cinn riain an airm i
                    gcruadh-chás, ná feidir sé an mór ba cheart a thabhairt do gach éilteóir. Agus
                    gan aoinne ábalta ar aon tuairim a thabhairt fé luacht dleaghthach na gcapall a
                    bhí gan fághail.</p>
                <p>Do labhair Séadna airís.</p>
                <p>“Déintear an sgéal do shocarughadh ar an gcuma so,” ar seisean. “Tugtar anso
                    amach os ár gcómhair an capall is fearr agus an capall is measa ar na capaill
                    seo a rainneadh anois. Curtar meas ó bheirt mholtóirí ar cad is fiú gach capall
                    de'n dá chapall san. Ansan curtar an luacht mór agus an luacht beag le chéile
                    agus déintear dhá leath de'n iomláine. Tugtar oiread airgid agus bhéidh i leath
                    na h-iomláine sin do gach duine ná fuil a chapall féin ann le tabhairt dó. Leis
                    an socarughadh san b'fhéidir go mbéidh duine a gheabhaidh beagán níos mó 'ná a
                    cheart agus duine a gheabhaidh beagán níos lúgha 'ná a cheart, ach ní mheasaim
                    gur féidir aon tsocarughadh eile dhéanamh a thiocfaidh níos giorra do'n
                    cheart.”</p>
                <p>Do liúghadar na daoine go léir agus bhuaileadar a mbasa.</p>
                <p>“Siní an chaint! Siní an chaint!” ar siad. “Siné an moladh ceart!”</p>
                <p>D'fheuch an ceann airm ar Shéadna.</p>
                <p>“Airiú,” ar seisean, “ní gréasaidhe atá againn ionat-sa ach breitheamh!”</p>
                <p>Do socaruigheadh an sgéal ar an gcuma san agus bhí gach aoinne sásta.</p>
                <p>D'á mhéid dúil a bhí ag na daoine radharc fhághail ar fhearaibh an rígh agus ar a
                    n-arm agus ara n-éide agus ar a ngleus agus ar a ngradam, ba mhó 'ná san an dúil
                        <pb n="214"/> a bhí ag muíntir an rígh radharc maith fhághail ar Shéadna,
                    mar níor stad béal Chormaic an fhaid a bhí sé sa chathair ach ag trácht ar
                    Shéadna agus ag déanamh iongnadh dhé agus 'ghá mhaoidheamh ná raibh a leithéid
                    eile i n-Éirinn le doimhneas aigne agus le géire inntleachta agus le
                    faidearadha, agus le luas gnímh nuair a bhéadh an gníomh le déanamh.</p>
                <p>An chéad fheuchaint a fuaradar air, agus é ag teacht isteach sa pháirc i dteannta
                    na ndaoine a thug leó é chun an urúdhais a dhéanamh, is amhlaidh a tháinig
                    iaracht de sheirbhthean ortha. “Ach!” ar siad, “Má 'sé sin é!” Ní raibh ann, dar
                    leó, ach gréasaidhe mar aon ghréasaidhe, agus ní raibh i gcaint Chormaic ach
                    gaoith. Ach nuair airigheadar an socarughadh a dhéin sé i dtaobh na gcapall do
                    leath a súile ortha, agus tháinig iongnadh a gcroídhe ortha a rádh nár
                    chuimhnigh aoinne acu féin ar an slígh sin chun an sgéil a shocarughadh.</p>
                <p>Nuair a bhí an sgéal socair agus gach aoinne sásta agus muíntir an rígh ag
                    cuimhneamh ar chasadh abhaile, tháinig an ceann airm ag triall ar Shéadna agus
                    ghlaoidh sé i leith taoibh air.</p>
                <p>“A leithéid seo, a Shéadna,” ar seisean. “Ag fágáilt an bhaile dhom thug an rígh
                    foláramh dom tusa do dhul liom síos nuair a bhéinn ag filleadh, mar gur airigh
                    sé tuairisg mhór ort agus gur mhaith leis fear de d' cháil a bheith i n-aice
                    leis thíos aige.”</p>
                <p>“Abair leis an rígh, a dhuin'uasail,” arsa Séadna, “gur neamhnídh liom-sa
                    saidhbhreas saoghalta agus gur cuma liom beó nó marbh mé féin, seachas toil mo
                    rígh do chómhlíonadh; gur suarach le rádh iad mo dheagh- thréithe agus gur beag
                    é m'eólus, ach pé beag mór é mo dhícheal go ndéanfad é 'na sheirbhís. Iar ar a
                    shoillse suím beag aimsire thabhairt dom chun an méid cúraim <pb n="215"/> atá
                    ar mo láimh anso do chur i dtreó agus a chur díom.”</p>
                <p>“Cad é an méid aimsire a bhéadh uait?” arsa 'n ceann airm.</p>
                <p>“Bliaghain agus rátha, a dhuin'uasail,” arsa Séadna.</p>
                <p>“Tá go maith,” arsa 'n ceann airm.</p>
                <p>Isé cúis n-a ndúbhairt Séadna, “bliaghain agus rátha,” mar ní raibh an uair sin
                    gan caitheamh de na trí bliaghna deug ach bliaghain agus rátha.</p>
                <p>Síle. — Ach, Dia linn! An fear bocht! Cad é an mhaith dhó a shaoghal! Airiú, nár
                    ghearr an mhoill ar an aimsir imtheacht!</p>
                <p>Gobnait. — Seadh, agus gur dhóich le duine i dtusach na h-aimsire nár bh' fhios
                    cathain a bhéadh sí caithte.</p>
                <p>Nóra. — Agus feuch, dúbhairt a máthair ná béadh Peig trí bliaghna déag go
                    Bealtaine.</p>
                <p>Cáit. — Cathain a dúbhairt sí é sin?</p>
                <p>Nóra. — Nach cuimhin leat an oidhche úd a tháinig an sgannradh ar Shíle agus gur
                    ritheamair go léir? Ní rabhas-sa imthighthe amach ar fad agus d'airigheas an
                    méid sin. “Agus gan tú ach trí bliaghna déag chun na Bealtaine,” ar sise.</p>
                <p>Peig. — Pé fada gairid iad na bliaghanta bhíodar imthighthe ach amháin bliaghain
                    agus rátha, agus bhí an méid sin féin ag imtheacht go tiugh.</p>
                <p>Cáit. — Ní fheadar an tsaoghal conus fhéadadh sé an oídhche a chodladh, ná aon
                    bhlúire bídh a chaitheamh. Ba dhóich liom dá mbéinn 'na chás go marbhóch' sé mé
                    bheith ag cuimhneamh ar an lá a bhí ag teacht. Ní fheadar ó thalamh an domhain
                    conus fhéad sé an sgéal a ghlacadh chómh bog.</p>
                <p>Peig. — Ba bheag seachtmhain ná tugadh sé cuaird anonn go tigh an tsagairt, agus
                    an lá a théidheadh sé <pb n="216"/> anonn thugadh sé féin agus an sagart tamall
                    mór i bhfochair a chéile.</p>
                <p>Gobnait. — Dar ndóin, níor thug sé a rún do'n tsagart.</p>
                <p>Peig. — Ní raibh an rún tabhartha aige dhó an lá a bhí sé ag caint leis i dtaobh
                    an chleamhnais úd Mháire Ghearra, agus níor thug sé dhó an lá san é, ach ní
                    fheadar- sa cia 'cu thug sé dhó 'na dhiaigh san é nó nár thug.</p>
                <p>Nóra. — Dar ndó, ní fhéadfadh sé é thabhairt dó.</p>
                <p>Cáit. — 'Gcloistí uirthi! Dar ndó, ní'l sé ceangailte ar dhuine rún a choimeád ó
                    shagart.</p>
                <p>Peig. — Ní'l sé ceangailte ar dhuine rún a choimeád ó shagart nuair a bhéadh
                    faoisdin aige d'á dhéanamh leis an sagart, ach d'fhéadfadh sé bheith ceangailte
                    air gan an rún a thabhairt dó lasmuich de'n fhaoisdin.</p>
                <p>Nóra. — Ó, tuigim. Agus nuair a gheabhadh an sagart an rún sa bhfaoisdin bhéadh
                    sé ceangailte ar an sagart féin an rún do choimeád agus gan sgéidh air.</p>
                <p>Peig. — Bhéadh go díreach, fé mar atá ceangailte ar an sagart rún na bpeacaí a
                    h-innstear dhó a choimeád. Ach ar aon chuma bhíodh Séadna thall go minic ag
                    caint leis an sagart agus chaithidís a lán de'n lá i bhfochair a chéile. Chídhtí
                    Séadna go minic ag dul chun Comaoine, agus bhíodh áthas ar na daoine d'á bhárr
                    san, go mór mór toisg ainim an mhí-chreidimh a bheith air i dtusach bára. Ar
                    dtúis chídhtí ag dul chun Comaoine dhá uair sa mbliaghain é, um Cháisg agus um
                    Nodlaig, ansan uair sa rátha, agus i ndeire bára chídhtí ag dul chun Comaoine é
                    gach aon chéad Domhnach de'n mhí.</p>
                <p>Bhí sé féin agus an sagart ar pháirc an aonaigh ag caint le chéile tar éis na
                    gcapall a bheith rannta. Tháinig fear cinn riain an airm chúca, ag fágáil slán
                        <pb n="217"/> ag an sagart, agus cé bhuailfeadh chúca, san-am gcéadna
                    díreach, ach Cormac.</p>
                <p>“Seadh, a Athair,” arsa Cormac, “ó tá an méid sin gnótha déanta agus gach aoinne
                    sásta, b'fhéidir nár mhisde dhúinn iaracht a thabhairt ar ghnó bheag eile
                    dhéanamh. Ná h-imthigh, a Shéadna,” ar seisean, “ná thusa, a dhuin' uasail,” ar
                    seisean leis an gceann airm. “Dhéineabh- air araon an gnó eile úd chómh maith ní
                    misde liom-sa sibh araon a bheith i láthair mo ghnótha-sa anois.”</p>
                <p>“Mura mbéadh Séadna bhí sé thiar orainn sa ghnó ó chianaibh,” arsa 'n ceann airm.
                    “Ní'l uaim-se anois ach slán fhágáilt ag bhúr sagart agus agaibh go léir sul a
                    dtugad aghaidh ar Bhaile'bhfad-síos. Ach pé gnó é seo eile atá agat-sa le
                    déanamh, a Chormaic, má 's maith leat go ndéanfainn-se ríghneas beag mar gheall
                    air, déanfad é agus fáilte. Tá súil agam go bhfuil t' aigne-se sásta, a Athair,
                    le gnó an lae,” ar seisean leis an sagart.</p>
                <p>“Ana shásta, a dhuine uasail,” arsa 'n sagart: “Tabhair mo dheagh-mhéinn agus mo
                    chion go dílis agus go dúrthachtach do shoillse an rígh, nuair a bhéidh caint
                    agat leis, agus abair leis ná féadfainn a innsint d'á shoillse méid an
                    bhuidhchais atá agam, agus againn go léir, air, mar gheall ar an ngníomh atá
                    déanta aige ar na daoine bochta so a chaill a gcuid. Abair le n-a shoillse gur
                    fada a bhéidh cuimhne ag muíntir na h-áite seo ar an ngníomh uasal san, agus má
                    thagan feidhm i n-ar ghádh congnamh uainn — nár leigidh Dia go dtioc- faidh —
                    ach má thagan, abair leis ná fuil fear sa dúthaigh seo ná h-imireóchaidh a anam
                    go fonnmhar ar son an rígh.”</p>
                <p>Tá a fhios ag an nduin'uasal so, a Athair,” arsa Cormac, “gur minic a dúbhart-sa
                    féin an chaint sin <pb n="218"/> leis, ó'n lá thug an rígh órdughadh uaidh na
                    capaill seo do sholáthar agus do thabhairt thar n-ais do na daoine bochta
                    so.”</p>
                <p>“Dúbhraís go deimhin, a Chormaic,” arsa 'n ceann airm. “Dúbhraís chómh minic sin
                    é, ní baoghal go ndearmhadfar é. Ach ní h-alaidh dhúinn do ghnó-sa féin a
                    dhearmhad. Cad é an gnó é seo atá agat féin le déanamh, a Chormaic? Tá súil agam
                    ná cuirfidh sé sinn i bpúnc chómh cruaidh leis an bpúnc 'na rabhmair ó chianaibh
                    go dtí gur réidhtigh Séadna sinn as.”</p>
                <p>“Siní an chaint, a Chormaic,” arsa 'n sagart: “Cad é an gnó é seo atá le déanamh
                    agat?”</p>
                <p>“Bhíos thall ag an dtig, a Athair, chun labhartha leat 'na thaobh, ach bhís
                    imthighthe rómham. Dúbhradh liom go rabhais tagaithe anso agus do leanas
                    t'onóir.”</p>
                <p>“Tá go maith,” arsa 'n sagart. “Táimíd go léir anso anois. Cad 'tá uait, a
                    Chormaic?”</p>
                <p>“Tá so, a Athair,” arsa Cormac, “go n-oirean dom athrughadh beag a dhéanamh ar mo
                    shlígh bheatha.”</p>
                <p>“Athrughadh ar do shlígh bheatha!” arsa 'n sagart, agus iongnadh a chroídhe air
                    mar 'dh eadh. “Ní dócha, a Chormaic, gur b' í an bháilligheacht a cheapfá a
                    chaitheamh uait!”</p>
                <p>“Adhemhaise, a Athair,” arsa Cormac, “is dóich liom gur beag d'á mhearbhall atá
                    ort nach í an bháilligheacht a mheasfainn a chaitheamh uaim, nídh nach iongnadh;
                    ach an dúil a bheith riamh agat' onóir sa tsult, agus nach foláir leat anois pas
                    beag magaidh a dhéanamh fúm-sa, ó b' anamh liom an chaoi thabhairt do t' onóir
                    chuige.”</p>
                <p>“Go deimhin agus go dearbhtha, a Chormaic,” arsa 'n sagart, agus é ag gáirídhe,
                    “ní cúrsaí magaidh ná suilt ar fad an sgéal. ‘Athrughadh beag,’ a thugan tú air.
                    Is dóich liom-sa gur b' é rud é 'ná atrughadh ana mhór. <pb n="219"/> Ach bíodh
                    sé beag nó mór, tá aon nídh amháin deimhnigh- theach. Má 's mar chabhair agus
                    mar chongnamh d'á fear a ceapadh an bhean, ní dóich liom go mbéidh an fear eile
                    sin le fághail is mó go mbéidh a bhean 'na cabhair agus 'na congnamh aige 'ná
                    mar a bhéidh sí agat-sa nuair a bhéidh Sadhbh pósta agat.”</p>
                <p>“Mhaise, tabh'r 'om do lámh bheannuighthe, a Athair!” arsa Cormac. “Ag magadh nó
                    dáiríribh duit is maith í do chaint, agus is maith an sás fírinne dh' innsint
                    thú. Agus cathain a bhéidh sé caothamhail do t' onóir teacht agus an ceangal a
                    chur orainn?”</p>
                <p>“Pé am is fearr a thiocfaidh isteach le d' chaothamhlacht féin, a Chormaic,” arsa
                    'n sagart.</p>
                <pb n="220"/>
            </div>
            <div type="chapter">
                <head>Caibidiol a sé a's fiche.</head>
                <p>Do ceapadh an t-am. Sul a raibh muíntir an rígh imthighthe as an áit do
                    h-innseadh dóibh go raibh an lá ceapaithe agus cad é an lá é. Nuair a chuadar
                    abhaile d' innseadar do'n rígh é. Chomáin an rígh teachtaire ar siúbhal
                    láithreach le bronntanas fíona do'n chóisire agus le fáinne do Shadhbh. Dhéin an
                    teachtaire dithineas maith. Tháinig sé díreach maidion lae an phósta, agus é tar
                    éis na seachtmhaine thabhairt ar an mbóthar, idir lá agus oídhche nach mór. Bhí
                    capall agus trucail aige agus bhí a dhóithin d' ualach ar an gcapall. Bhí ciseán
                    sa trucail aige, ciseán breagh mór a bhí déanta de shlataibh loma geala, agus é
                    lán go bara de bhuidéalaibh fíona. Bhí, is dócha, céad dosaon buidéal ann. Mura
                    raibh sé os a chionn ní raibh sé fé n-a bhun. Agus bhí a ndóithin tuíghe
                    stupaithe tímpal na mbuidéal san sul a mbrisfí iad. Níor briseadh aon bhuidéal
                    díobh, agus níor osgail an teachtaire aon bhuidéal díobh. Níor osgail go
                    deimhin. Níor ghádh dhó é. Bhí a dhóithin mór bídh agus díghe aige d'á
                    n-éaghmuis. I n-éaghmuis an chiseáin agus na mbuidéal bhí bairille mór fíona sa
                    trucail aige. Ní raibh níos lúgha 'ná sé fichid galún fíona sa bhairille sin.
                    Geallaim dhuit go raibh a dhóithin d'ualach ar an gcapall.</p>
                <p>Bhí fáinne óir ag an dteachtaire do Shadhbh, fáinne a thug an rígh féin uaidh le
                    tabhairt di, fáinne a pósta. Bhí cloch uasal sa bhfáinne sin a bhí chómh mór le
                    súil giorfhiadh, ba dhóich leat, agus dhéanfadh an chloch san solus duit sa
                    doircheacht mar a dhéanfadh teine gheal áin. Nuair a chonaic Sadhbh an fáinne
                    sin, agus an <pb n="221"/> chloch, bhí sí as a meabhair nach mór le h-aiteas
                    agus le mórtais agus le mórdháil.</p>
                <p>“Ó! a Dhaid,” ar sise, “feuch air sin!”</p>
                <p>“Chím é, a ghamhain ó,” arsa Diarmuid. “Dá mbéinn ad' chás,” ar seisean, “ní h-é
                    gach aoinne go dtais- beáinfinn an fáinne sin dó. Tá daoine sa tsaoghal, a
                    Shadhbh, a 'nghean ó, agus níor bh'fhiú leó biorán agus anam duine seachas greim
                    fhághail ar a leithéid sin. Chuirfinn fé ghlas é dá mbéinn ad' chás.”</p>
                <p>“Ní deirim ná go ndéanfad rud ort, a Dhaid,” ar sise. “Tá fáinní mo dhóithin agam
                    d'á éaghmuis.” Agus dhéin sí rud air. Chuir sí isteach airís é sa bhosca bheag i
                    n-a raibh sé, agus dhún sí an bosca go daingean mar a bhí sé cheana, agus chuir
                    sí fé ghlas é. Bhí fáinní a dóithin aici d'á éaghmuis.</p>
                <p>Bhí an tráthnóna ag teacht. Na daoine a fuair cuireadh chun na cóisreach bhíodar
                    ag teacht leis. Tháinig Seághan Ceatach agus a inghean. Tháinig Báb an leasa
                    agus a muíntir. Tháinig Nóra an Tóchair agus a beirt driothár, an bheirt
                    rinnceóirí dob' fhearr a bhí sa dúthaigh. B' í Nóra féin an rinnceóir mná dob'
                    fhearr a bhí ann. Tháinig fear an bhramaigh, agus nuair fhiafruigh duine éigin
                    dé cá raibh an chuid eile d'á chuid féasóige: “Do stath sí féasóg dob' fhearr
                    'ná mo chuid féasóige-se,” ar seisean, “agus is maith an bhail ar bheirt againn
                    gur dhéin. Mura mbéadh gur dhéin bhéadh an sgéal go h-ain- deis againn.
                    Bhéinn-se gan mo bhramach agus bhéidhfeá- sa gan do chuid airgid. Is mó an
                    t-airgead a fuarais mar gheall ar an bhféasóig a stath Sadhbh 'ná mar a
                    gheabhthá ar do chapall dá mbéadh sé anois agat.”</p>
                <p>“Ach, ní mó,” arsa 'n fear eile. “Ní raibh aon chapall ar an aonach an lá úd dob'
                    fhearr 'ná é.”</p>
                <p>“Déarfainn go mbéadh an ceart ansan agat dá n- <pb n="222"/> airighinn na
                    ceannuightheóirí 'ghá rádh. Ach pé sgéal é ba bheag an mhaith dhuit-se a
                    fheabhas mura mbéadh an gníomh a dhéin Sadhbh.</p>
                <p>“Abair é,” arsa 'n fear eile.</p>
                <p>Tháinig an tíncéir mór ann, agus isé a bhí go grianach agus go gealgháiriteach,
                    go séimh agus go súil-aibigh, go h-ollamh agus go deisbhéalach agus go
                    deagh-labhartha. Níor bhaoghal do'n chuideachtain tocht ná dochma do theacht ar
                    an gcómhrádh agus é láithreach. Ní bhíodh sé choídhche gan rud éigin le rádh
                    aige do spriocfadh suas daoine agus do bhainfeadh gáirí amach, agus do
                    chuirfeadh daoine ag caint, gan aon choinne acu ná gur bh' iad féin a chuimhnigh
                    ar an gcaint. Ach nuair a fuair sé cúpla deoch maith d'fhíon Spáinneach an rígh
                    ní raibh aon teóra leis. Rud dob' fhearr 'ná a raibh de dheagh-thréithibh eile
                    ar fad ann, níor bh' fhéidir fearg do chur air. Agus dá bhfeiceadh sé beirt i
                    riocht tuitim amach le chéile, bhéadh an fhearg soir siar agus bhéidís ag
                    gáirídhe sul a mbéadh dhá fhocal cainte déanta aige eatartha.</p>
                <p>Bhí Séadna ann agus é go ciúin agus go fadanálach, mar ba ghnáth leis. A bhéal
                    dúnta agus a dhá shúil ar dian-leathadh. É ag feuchaint uaidh agus gur dhóich
                    leat gur b' amhlaidh a bhíodh radharc aige ar an saoghal eile. 'Na shuíghe thuas
                    i dteannta an tsagairt agus Sheághain Cheataigh a chaith sé an chuid ba mhó de'n
                    oídhche. Ní labhradh sé puínn uaidh féin, ach nuair a curtí caint air ní baoghal
                    go leigeadh sé a cheart féin le h-aoinne.</p>
                <p>Am briathar go raibh Micil ann, agus máthair Mhicil.</p>
                <p>Cáit. — Ní raibh! Agus é tar éis “cairiún” a thabhairt ar Shadhbh!</p>
                <p>Gobnait. — Seachain, a Cháit. Níor thug sé cairiún uirthi. Is amhlaidh a bhí
                    cathughadh air nár thug.</p>
                <p>Cáit. — Thug sé ainim ba mheasa 'ná é uirthi: Thug sé <pb n="223"/> stiúsaídhe
                    sheanda uirthi. Agus ba dhóbair go ndíoladh sé as.</p>
                <p>Peig. — Nuair a tháinig Sadhbh abhaile ó'n gcathair isé céad rud d'inis Pails di
                    'ná go dtagadh máthair Mhicil agus go gcaitheadh sí an oídhche sa tigh go minic,
                    ag tabhairt aire do'n duine bhreóite an fhaid a bhíodh an bhean fhriotháilte ag
                    cur greas codlata dhi. D'á olcas í Sadhbh do rug san greim ar an gcroídhe aici.
                    Sul a raibh cuireadh fághalta ag aoinne d'imthigh sí siar do shiúbhal a cos go
                    tigh na baintrighe agus dúbhairt sí leis an mbaintrigh go gcaithfeadh sí teacht.
                    “Agus,” ar sise, “mura dtiocfair féin agus Micil chúgainn ní bhéidh aon chóisre
                    i n-aon chor againn. Leigfead orm go bhfuil m'athair ró lag fós. Tá sé buailte
                    isteach am' aigne, mura mbéadh tusa agus inghean Sheághain Cheataigh gur i
                    n-iúir a bhéadh sé indiu. Ní raibh aon iontaoibh riamh agam a' mnáibh
                    friotháilte. Is minic a chuir ró- gaire acu ath-iompáil ar dhuine bhreóite d'aon
                    ghnó chun lóisdín agus cóir mhaith a choimeád dóibh féin ar feadh tamaill
                    aimsire sa mbreis. An dtiocfair?” ar sise.</p>
                <p>“Ambasa féin tiocfad, nídh nach iongnadh,” arsa 'n bhean eile. “Cad a bhéarfadh
                    ná tiocfainn!”</p>
                <p>“A' dtiocfaidh Micil?” arsa Sadhbh.</p>
                <p>“Tiocfaidh, ná bíodh eagal ort,” arsa 'n bhaintreach. Chómh maith do
                    thánadar.</p>
                <p>Is ar Dhiarmuid a bhí an iongnadh agus an alltacht nuair a chonaic sé Micil ag
                    déanamh críche agus Sadhbh ag órdúchán air agus ag glaodhach as a ainim air. “A
                    Mhicil, déin é seo. A Mhicil, déin é siúd. Tar anso, a Mhicil, agus árduigh é
                    seo am' theannta,” aici, thoir thiar, thall.</p>
                <p>“Moladh go deó le Dia!” arsa Diarmuid, i n' aigne féin, “ní fios cad a thiocfaidh
                    as dúinn feasda!”</p>
                <pb n="224"/>
                <p> Bhí cuideachta mhór ann agus má bhí féin bhí tuille agus a ndóithin mór bídh
                    agus díghe ann. Dhéin Sadhbh agus a h-athair an gnó go neamh-mion, agus go fial
                    agus go fairsing, agus ní baoghal gur tugadh aon fhaillígh i n- aoinne d'á raibh
                    ann. Nuair a bhí an bórd leigithe amach ba bhreagh leat feuchaint air. Bórd mór
                    fada leathan dob' eadh é, ach níor bhórd é, ach dhá bhórd agus iad curtha as a
                    chéile. Thuas ar cheann an bhúird, ar aghaidh an tsagairt amach, bhí píosa
                    mairtfheóla agus bhí sé chómh mór chómh leathan le leath-bhairille. An mhias a
                    bhí fé'n bpíosa feóla san ní raibh aon nídh ba mhó b' iongnadh leis an dtíncéir
                    mór 'ná conus a choimeádadh sí gan briseadh agus a leithéid sin d'ualach uirthi.
                    Ar an gceann eile de'n bhórd, ar aghaidh an tsagairt óig amach, bhí ceathramhadh
                    chaoirfheólach gur 'mó ceathramhadh mhairt ná béadh chómh mór léi. Ar gach taobh
                    de'n bhórd, síos agus suas, bhí an uile shaghas méise agus iad ag brúth ar a
                    chéile agus an uile shaghas feóla ortha, idir bhagún, agus feóil uain, agus
                    laoíghfheóil, agus lachain, agus géana, agus mionáin gabhar, agus giorfhithe,
                    agus cearca fraoígh, agus naosgaigh, agus sicíní cearc.</p>
                <p>Ceathrar agus dachad do shuigh chun búird i n-aonfheacht ann an chéad bhabhta. Do
                    chómhairimh Micil iad. Agus fós is amhlaidh a b'éigean do'n chuideachtain
                    uanuigheacht a dhéanamh ar a chéile, bhí an oiread san daoine ar an gcóisre. Fé
                    mar eirigheadh duine shuígheadh duine eile isteach sa n-inead fhágadh sé. Níor
                    bhaoghal, ámhthach, an fear deirineach a bheith díobhálach. Nuair a bhíodar go
                    léir sásta bhí dóithin oiread eile 'na ndiaigh.</p>
                <p>D'á mhéid daoine a bhí ar an gcóisre sin an oídhche sin, idir fhearaibh agus mná,
                    idir óg agus aosta, bhí aon smaoineamh amháin acu go léir 'na n-aigne. Bhí an
                    smaoineamh san go glan agus go soiléir 'na n-aigne <pb n="225"/> acu. D'á
                    fheabhas a bhí an biadh agus an deoch agus d'á mhéid greann agus sult a bhí os
                    cionn an bhídh agus an díghe, agus d'á mhéid caitheamh aimsire agus gleó a bhí
                    ar siúbhal, bhí an smaoineamh san istigh acu go léir, bíodh a's nár labhair
                    aoinne acu oiread agus smiog amach as a bhéal mar gheall air, le h-aoinne eile
                    acu. B' é smaoineamh é 'ná a luíghead coinne a bhí ag aoinne d'á raibh
                    láithreach, tar éis na gcleamhnaistí go léir a bhí d'á ndéanamh i gcaitheamh na
                    h-aimsire roimhe sin, agus tar éis na ráflaí go léir a bhí ar siúbhal, i dtaobh
                    Shéadna, agus Mháire Gearra, agus Nóra an Tóchair, agus Báb an Leasa, gur bh' é
                    Cormac an Chaincín a bhéadh d'á phósadh acu sa deire! Bhí a n-aigne lán dé, lán
                    dé, lán dé. Ach geallaim dhuit nach baoghal gur leig aoinne amach aon bhlúire
                    dhé.</p>
                <p>Is ag cuimhneamh air sin a bhí Micil nuair iar duine éigin sgian air agus thug sé
                    pláta bagúin chuige. Is ag cuimhneamh air a bhí Báb an Leasa nuair a dúbhairt sí
                    “nár bheag léi” agus a pláta sínte amach aici chun tuille feóla d'fhághail. Is
                    ag cuimhneamh air a bhí Nóra an Tóchair nuair fhiafruigh duine éigin di an
                    líonfadh sé glaine fíona chuici agus dúbhairt sí “Cá bh' fhios dómh-sa san?” i
                    dtreó gur sgeart a raibh láithreach ar gháirídhe. Is dócha gur ag cuimhneamh air
                    a bhí Máire Ghearra féin nuair fhiafruigh sí d' fhear an bhramaigh “an mór a
                    fuair sé ar a chapall lá an aonaigh.”</p>
                <p>Bhí aoinne amháin sa chuideachtain, ámhthach, nár chuimh- nigh, olc maith ná
                    donaídhe, ar an smaoineamh san i gcaitheamh na h-oídhche. B' é duine é sin 'ná
                    Cormac féin. Ní raibh aon phioc d'á chuimhneamh aige go raibh a leithéid sin de
                    smaoineamh i n-aigne aon duine a bhí láithreach.</p>
                <p>Bhí bacaigh agus lucht siúbhail ó'n uile thaobh de'n <pb n="226"/> dúthaigh
                    cruinnighthe amuich ar an mbóthar agus mór- thímpal an tighe, agus nídh nár bh'
                    iongnadh, b' fhada gur féadadh feuchaint 'na ndiaigh agus rud le n-ithe agus le
                    n-ól a thabhairt dóibh. Bhí an smaoineamh céadna úd 'na n-aigne acu-san leis.
                    Choimeádadar istigh é go dtí go ndéigh an ríghneas i bhfaid agus gur neartuigh
                    an t-ocras agus tart an fhíona ortha. Ansan do bhris ar an bhfoidhne acu.
                    Chromadar ar an sgéal a chíoradh agus ba mhaith chuige iad. Ar ball, ámhthach,
                    nuair a tháinig an biadh agus an deoch, agus nuair a fuaradar go raibh an biadh
                    agus an deoch go maith agus go buacach agus go bríoghmhar agus go deagh-bhlasta,
                    níor leigeadar ortha gur thráchtadar riamh ar an méid úd — na bitheamhnaigh!</p>
                <p>Bhí sé ag druidim amach sa n-oídhche. Bhí a ndóithin ithte agus ólta ag an
                    gcuideachtain istigh agus ag lucht na gcos mbriste agus na cúl-chainte amuich.
                    D' fheuch an sagart ar Dhiarmuid. D' fheuch Diarmuid ar Shadhbh. D' fheuch
                    Sadhbh ar Chormac. D' fheuch Cormac 'na thímpal. D' eirigh an chuideachta 'na
                    seasamh. D' imthigh Sadhbh amach. D' fhill sí láithreach airís agus an clóca
                    dearg uirthi, agus gur dhóich leat gur choinnle ar lasadh na siogairlíní óir a
                    bhí ar an gcába.</p>
                <p>Ansan do chuaidh an lánmha suas i láthair an tsagairt agus do pósadh iad.</p>
                <p>Nuair a bhíodar pósta agus beannacht na h-Eaglaise léighte ortha do rug Seághan
                    Ceatach ar phláta ghlan agus chuir sé giní óir ar an bpláta. Chuir Séadna giní
                    ar an bpláta. Chuir Máire Ghearra giní uaithi féin air. Mar sin dóibh sa tímpal.
                    Ní raibh aoinne nár chuir suím éigin airgid air. Nuair a bhí siúbhalta ortha go
                    léir tháinig Cormac agus chuir sé trí ghiní ar an bpláta. Ba mhaith an mhaise ag
                    Sadhbh é, chuir sí trí ghiní uaithi féin air.</p>
                <pb n="227"/>
                <p> “Am briathar, a Athair,” arsa 'n tíncéir mór, “gur dóich liom gur maith an bhail
                    ar t'onóir nach i mBaile- 'bhfad-síos a déineadh an pósadh so.”</p>
                <p>“Am briathar, a Phádraig, gur dóich liom féin leis é,” arsa 'n sagart, “agus nach
                    lúgha 'ná is maith an bhail ar a bhfuil anso anocht é. Agus is dóich liom leis
                    gur b' é is lugha is gann dúinn go léir, a iaraidh ar Dhia na Glóire, moladh go
                    deó leis! saoghal fada fé shéan a thabhairt do Chormac agus do Shadhbh, agus
                    má's maith atáid siad anocht i ngrástaibh Dé agus an tsaoghail gura' seacht
                    fearr a bhéidh siad bliaghain ó 'nocht, agus mura fearr nára' measa! Sliocht
                    sleachta ar shliocht do shleachta, a Dhiarmuid!”</p>
                <p>“Amen, a Thighearna!” arsa 'n chuideachta go léir, airís agus airís eile.</p>
                <p>An fhaid a bhí an t- “amen” san ar siúbhal do shleamh- nuigh an lánmha pósta
                    amach. Bhí an dá chapall agus an cóiste gabhtha ar aghaidh an doruis amach agus
                    an giolla thuas i n-a inead féin. Chonaic na bacaigh an cóiste agus
                    bhailigheadar 'na thímpal. Nuair a bhí Cormac ag dul isteach sa chóiste chaith
                    sé mám mion-airgid imeasg na mbacach. Ba dhóich leat go mbainfidís na píopáin as
                    a chéile a d'iaraidh teacht ar an airgead. An fhaid a bhíodar ag sgríobáil agus
                    ag brúth agus ag únfairt a chéile do ghluais an cóiste. Nuair a fuair na bacaigh
                    ag gluaiseacht é chuireadar liúgh fhiaigh asta. Liúgh árd dob' eadh í. Liúgh
                    chuthaigh, bhríoghmhar, a chuirfeadh píop- arnach ad' chluasaibh. Ach, ó'n
                    oídhche sin go dtí an oídhche atá anocht ann, níor féadadh a dhéanamh amach i
                    gceart cé 'cu ba liúgh mhagaidh nó liúgh mholta an liúgh.</p>
                <p>Ach ba mhar a chéile é. Ba chuma le Sadhbh cé 'cu. Ní fhéadfadh fear an
                    bhramaigh, ná aon fhear eile, ná bean, a rádh feasda gur pósadh í gan spré. Má
                    ba liúgh mhagaidh <pb n="228"/> an liúgh níor mhór léi dhóibh bheith ag liúirigh
                    go maidin má b' aon tsásamh aigne leó é. Má ba liúgh mholta í b' é sin an moladh
                    i n-aisge. Ní raibh de thoradh aici ar an moladh ach mar a bhí aici ar an
                    ngaoith. I dtaobh Chormaic, níor chuimhnigh sé ar mhagadh ná ar mholadh sa
                    sgéal. Bhí sé mar ba ghnáth leis bheith, lom dáiríribh. Do ghluais an cóiste an
                    bóthar soir ó thuaidh agus níor fhan a thuille cuimhne ag Sadhbh ná ag Cormac ar
                    mhagadh ná ar mholadh.</p>
                <p>Bhí Cormac sásta i n-a aigne. Bhí a fhios aige, as an ngníomh a bhí déanta ag
                    Sadhbh agus as an gcomaoin a bhí curtha aici ar an rígh nár bhaoghal ná go
                    bhfaghadh a fear muíntearthas agus fabhar ó'n rígh. Bhí Sadhbh sásta 'n-a
                    h-aigne. Fé dheire thiar thall ba chuma léi cad iad na cleamhnaistí a brisfí 'ná
                    a slánóchfí. “Fear stuacach dob' eadh é, ach má b' eadh féin,” dar léi, “cad a
                    bhí le déanamh ach a shlígh féin a thabhairt dó! Bhéadh an donas air nó shásóch'
                    san é.” Bhí Diarmuid liath sásta i n' aigne. Agus aige féin dob' fhearr a fhios
                    cad 'na thaobh. Bhí na cómharsain go léir ana shásta 'na n-aigne. Is dócha go
                    raibh a fhios cad 'na thaobh acu-san leis.</p>
                <p>Nuair a bhí Sadhbh ag imtheacht thug sí na h-eochracha do Dhiarmuid. Ach má thug
                    ní ró mhór an t-olmhaitheas d'fhág sí fé choimeád na nglas. Ag gabháil amach di
                    ghlaoidh sí i leith taoibh ar mháthair Mhicil.</p>
                <p>“Bhéadh sé chómh maith agat-sa fanmhaint anso,” ar sise, “agus aire thabhairt
                    do'n áit seo. D' fhéadfadh Micil aire thabhairt do'n tsiopa agus an leathar a
                    dhíol. Tá an duine bocht so ró aosda. Pé uair is toil le Dia glaodhach air chun
                    siúbhail ní bhéidh aoinne chun teacht idir thú agus seilbh an tíghe seo. Tá a
                    fhios agam nach baoghal go ndéanfair éagcóir ar m'athair. Pé faid a mhairfidh sé
                    coimeádfad-sa suas é. Pé airgead a <pb n="229"/> dhéanfaidh díol an leathair
                    bíodh sé agat féin agus ag Micil. An nglacfair an áit?”</p>
                <p>“Dhe, glacfad dar nóin,” arsa 'n bhaintreach. “Seadh, a' nglacfad! Andaigh is
                    greannmhar san dé! Ní h-eadh,” ar sise, “ach tógfad an áit agus déanfad mo thigh
                    beag féin do chur chun mná mo dhriothár. Tá sí ag fágáilt an tíghe 'na bhfuil
                    sí. Agus ansan, dá ráineóch' go n-oirfeadh dhuit-se an tigh seo d' fhághail thar
                    n-ais féadfad-sa mo thigh féin d' fhághail thar n-ais ar an gcuma gcéadna.”</p>
                <p>“Tá go maith,” arsa Sadhbh. “Sin raint airgid agat a dhéanfaidh an gnó go
                    gcuiread chúgat tuille.”</p>
                <p>Ar Mhicil a bhí an iongnadh ar ball nuair a dúbhairt a mháthair leis dul siar
                    agus a chuid éadaigh, agus a cuid éadaigh féin, a thabhairt leis ainiar agus an
                    glas a chur ar an ndorus 'na dhiaigh mar ná béidís ag dul abhaile i n-aon
                    chor.</p>
                <p>“Cad 'tá ag eiríghe dhuit, a mháthair?” arsa Micil, “nó cad 'na thaobh ná béimíd
                    ag dul abhaile? Dar ndó, ní h-amhlaidh atá aon éileamh eile ar an áit. Ní
                    fhéadfadh Cormac bheith ag teacht ag éileamh sealbha anois orainn. Measaim go
                    bhfuil a mhalairt de chúram anois air.”</p>
                <p>“Ní'l, a mhic ó,” ar sise, “aon éileamh ar an áit, ná aoinne ag teacht ag lorg na
                    sealbha orainn.” Agus d'inis sí dhó an socarughadh a dhéin Sadhbh.</p>
                <p>D' fheuch Micil 'na thímpal. “Agus an linn féin an tigh seo feasda?” ar
                    seisean.</p>
                <p>“Iseadh, a mhic ó,” ar sise, “ach go gcaithfimíd aire mhaith a thabhairt do
                    Dhiarmuid.”</p>
                <p>D'fheuch sé 'na thímpal airís. “Is breagh mór fairsing an tigh é,” ar seisean.
                    “Is beag d'á chuimhneamh a bhí agam go dtiocfainn féin agus mo mháthair chun
                    cómh nuighthe ann! Cad é mar athrughadh sa tsaoghal!”</p>
                <pb n="230"/>
                <p> “Comáin leat anois, a mhic ó,” ar sise, “agus feuch i ndiaigh na ndaoine, agus
                    ná déintear faillígh i n- aoinne, agus ná bíodh tart ná ocras ar aoinne i
                    gcaith- eamh na h-oídhche. Béid siad go léir ag rinnce láithreach agus cuirfidh
                    an rinnce tart ortha. Feuch 'na ndiaigh, a Mhicil, agus bíodh an deoch agus an
                    biadh acu sul a mbéidh uain acu ar iad d'iaraidh.”</p>
                <p>“Tá go maith, a mháthair,” ar seisean.</p>
                <pb n="231"/>
            </div>
            <div type="chapter">
                <head>Caibidiol a seacht a's fiche.</head>
                <p>Ní raibh aon tseó ach a raibh de cheól agus de rinnce i gcistín Dhiarmuda an
                    oídhche sin. Bhí beirt phíobairí ann agus beirt bheidhlidóirí agus fear
                    cláirsighe, i dtreó ná raibh aon stop leis an gceól. Nuair a stadadh píobaire
                    bhíodh an píobaire eile ar siúbhal, agus nuair a stadadh bheidhlidóir bhíodh an
                    bheidhlidóir eile ar siúbhal, agus ba mhinicíghe bhíodh an cúigear ar siúbhal i
                    n-aon- fheacht 'ná mar a bhíodh aoinne acu 'na stad — i dtusach na h-oidhche pé
                    'r domhan é.</p>
                <p>Bhí leac bhreagh mhór leathan sa n-úrlár ann, ar aghaidh na teine amach, agus dá
                    mbéitheá thíos sa tseómra ag éisteacht leis an obair thabharfá an leabhar gur
                    cith bróg a bhí ag tuitim ar an lic sin i gcaitheamh na h-oídhche, ach go
                    bhfreagraidís na bróga an ceól. Geallaim dhuit go raibh allus ar Nóra an Tóchair
                    agus ar a beirt driothár agus gur chuireadar-san allus ba mhó 'ná é ar thuille
                    d'á raibh ann.</p>
                <p>Nuair a bhídís cortha ó bheith ag rinnce bhíodh an deoch ag Micil dóibh, ach ní
                    leigeadh sé air go mbíodh sé ag faire ortha chun an díghe a thabhairt dóibh. Ní
                    óladh na rinnceóirí puínn de'n fhíon. Bhí a fhios acu dá n-ólaidís puínn dé go
                    raghadh sé ní h-amháin sa cheann acu, ach ins na cosaibh leis, agus dá
                    dtéidheadh an fíon ins na cosaibh go raibh deire leis an rinnce.</p>
                <p>Shuígheadh an chuideachta tamall, anois agus airís, idir dhá ghreas rinnce, agus
                    gheibhtí amhrán breagh bríoghmhar ceólmhar ó dhuine éigin acu. Bhí cuid acu go
                    raibh uchtach agus guth cinn acu ar áilneacht agus go dtógfadh sé <pb n="232"/>
                    an ceó de chroídhe dhuine éisteacht le sgol maith amhráin uatha.</p>
                <p>Bhí duine des na píobairí go raibh ceól sídhe aige. Sheinneadh sé an ceól sídhe
                    ar an bpíb go minic, uaidh féin. Ba ró dheacair, ámhthach, a chur fhiachaibh air
                    é sheinnt nuair iartí air é. Deireadh sé nár cheart é sheinnt i láthair daoine
                    mar gur cheól ró aerach é.</p>
                <p>Nuair a bhíodar go léir cortha, tnáithte, buailte amach, traochta, ó'n rinnce
                    d'iaradar ar an bpíobaire an ceól sídhe do sheinnt dóibh. Dhiúltuigh sé ar feadh
                    abhfad Dúbhairt sé go raibh an ceól ró aerach agus nár cheart é sheinnt i
                    gcuideachtain. Thugadar deoch eile d'fhíon an rígh dhó agus bhíodar ag tathant
                    air choídhche go dtí go mb' éigean dó géilleadh. Ghleus sé an phíb. Theann sé an
                    mála. D'éist an chuideachta fé mar bhéidís gan anam gan anál.</p>
                <p>Ba ghearr gur h-airigheadh mar bhéadh gnúsachtach bhreagh bhog réidh ag
                    gluaiseacht mór-thímpal an tíghe lasmuich. Ansan shamhluigheadh na daoine mar
                    bhéadh gaoth ag séideadh leis an ngluaiseacht, agus gur bh' í an ghaoth a bhí ag
                    déanamh na gnúsachtaighe agus nár bh' í an phíb. Ansan do ghluais ceól aoibhinn
                    tríd an ngnúsachtach agus tháinig idir cheól agus gnúsachtach isteach sa tigh.
                    Do neartuigh ar an ngnúsachtach agus tháinig mar bhéadh creathán agus luasgadh
                    sa bhfuaim. Ba ghearr gur h- airigheadh an tarna fuaim agus é ag crith agus ag
                    luas- gadh ar an gcuma gcéadna, agus an ceól aiteasach aoibhinn tríd, agus gan é
                    féin agus an ceól agus an fuaim eile ag baint ó chéile, ach iad ag cabhrughadh
                    le chéile, i dtreó gur bh'fhearr de an ceól an fuaim agus gur mhísle de an fuaim
                    an ceól. Ar ball do labhair an trímhadh fuaim agus é ag crith agus ag luas- gadh
                    agus ceól aoibhinn tríd, a bhain leis fein. Bhain <pb n="233"/> an trímhadh
                    fuaim sin geit as a raibh láithreach. Thabhar- faidís an leabhar gur ghlór duine
                    é!</p>
                <p>Ansan do ghluais mar bhéadh caise ceóil, de'n cheól ba mhísle agus ba bhinne, ba
                    chaoíne agus ba chneasda d'ár airigh aoinne de'n mhuíntir a bhí láithreach riamh
                    roimhe sin, agus do mheasg sé ar an ngnúsachtach agus ar an nglór daona agus ar
                    an sórd gaoithe do samh- luigheadh bheith leó, agus do ghluais an measgadh mór-
                    thímpal an tíghe i bhfuirm sídhe gaoithe. Bhí ag near- tughadh ar an nglór agus
                    ar an bhfuaim, agus ag géarughad ar an measgadh agus ar an gcasadh tímpal, go
                    dtí gur cheap na daoine go raibh an tsídhe gaoithe ag rinnce ar fuid an tíghe.
                    Bhíodh sí anso agus bhíodh sí ansúd. Do léimeadh sí anonn agus do léimeadh sí
                    anall. Do luígheadh sí síos agus do ritheadh sí fan an úrláir mór-thímpal, dar
                    leó. Ansan, le léim d'á dtugadh an ceól, do sgeinneadh sí anáirde imeasg na
                    mbataí snaidhm agus do sguabadh sí mór-thímpal thuas, i dtreó gur dhóich leis na
                    daoine go n-airighdís sgiathána na n-eun inti. Ansan do mheasadh na daoine go
                    n-airighdís, tríd an gceól, mar bhéadh osnaidheal ghoil. Ar ball is i n-a
                    thrithíbh gáirí a bhíodh sé. Ansan d'airigh- eadar go gléineach ag labhairt tríd
                    an gceól mar bhéadh glór leinbh. Ba ghearr go raibh glór eile leinbh 'ghá
                    fhreagairt sin, an dá ghlór ag freagairt a chéile agus ag freagairt an cheóil.
                    Ansan do labhair an trímhadh glór, mar bhéadh glór mná óige, agus nár airigh
                    aoinne d'á raibh láithreach aon ghlór daona riamh chómh binn, chómh h-áluinn,
                    chómh h-aoibhinn leis. Ba ghearr gur fhreagair glór eile mná an glór san, agus
                    má ba bhinn é an chéad ghlór, ba bhinne agus ba mhísle 'ná san an tarna glór,
                    agus iad ag freagairt a chéile agus ag freagairt an cheóil go cruinn agus go
                    blasta. Ansan, fé mar a <pb n="234"/> h-osgalóchaí dorus éigin, tháinig borradh
                    agus árdughadh agus neart sa cheól go léir. Do ghéaruigh ar an ngluaiseacht agus
                    do neartuigh ar an bhfuinneamh agus tháinig tuille aoibhnis ins na guthanaibh.
                    Iad ag eirighe os cionn a chéile agus ag tuitim fé bhun a chéile. Iad ag casadh
                    mór-thímpal ar a chéile. Iad anuas ar an úrlár. Iad anáirde ar na frathachaibh.
                    Iad sa chúinne seo, sa chúinne sin, sa chúinne úd. Go dtí go raibh sgáth ag
                    teacht ar na daoinibh, agus iad ag strac-fheuchaint thar a nguailnibh feuchaint
                    ar labhair aoinne.</p>
                <p>Ansan do neartuigh airís ar an gceól, fé mar a h-osgalóchaí dorus eile ba mhó 'ná
                    an chéad dorus. D'eirigh borradh agus neart agus fuaimint ceóil. É ag iompáil
                    agus ag casadh agus 'ghá iomlosg féin ar an úrlár, agus fan na bhfallaí, agus
                    fan bhuaic an tíghe thuas. É tamall 'na bhúirtheach agus tamall 'na liúir- each.
                    É tamall i n-a árd-ghol agus tamall i n-a ochlán bróin, gur dhóich leat go
                    mbainfeadh sé osna ó'n gcloich. É tamall eile 'na sgeartaireacht gháirí agus
                    suilt agus mórdhála agus mórtaise, gur dhóich leat go dtógfadh sé na mairbh as
                    an úir. Glórtha na mban agus glórtha na leanbh ag labhairt agus ag freagairt go
                    soiléir, tríd an mbúirtheach ba throime, tríd an ngol ba bhrónaíghe, tríd na
                    gáirí ba shultmhaire, agus ansan do h-airightí anois agus airís, tríd an
                    éirleach go léir, liach fhada chaol, choímhtheach, mhillteach a chuireadh
                    fionachrith ar a raibh láithreach.</p>
                <p>Ansan do h-airigheadh, ag gluaiseacht i n-aonfheacht, mar bhéadh fuaim faraige,
                    an bhúirtheach agus an liúireach agus an liacharnach, an gol agus an gháirí,
                    glórtha na leanbh agus glórtha na mban. Iad fillte ar a chéile agus casta ar a
                    chéile agus brúithte ar a chéile. Iad fé bhun a chéile agus os cionn a chéile
                    agus istigh i n-a <pb n="235"/> chéile. Iad i n-áit agus i n-áit agus i n-áit
                    eile. Ansan iad ins gach aon bhall i n-aonfheacht go dtí go gceapadh na daoine
                    gur istigh 'na gcluasaibh féin a bhíodh an chaismirt! Ansan do h-airigheadh
                    fuaim eile sa cheól, fuaim mar bhéadh cogarnach tóirthníghe. Do ghluais sé fan
                    an úrláir, ag borradh agus ag caolughadh agus ag fothramáil. Chuaidh sé tré
                    shaileachaibh an tíghe agus tré adhmad na gcathaoireach agus tré chnámhaibh na
                    ndaoine, agus é ag crith agus ag luasgadh. Do neart- uigh air agus do neartuigh
                    air go dtí gur bhailigh sé chuige na ceólta agus na glórtha eile, agus gur sguab
                    sé leis mór-thímpal an tíghe iad mar a dhéanfadh cuilith guarnain. Ansan do
                    neartuigh ar an dtóirthnigh agus do throimigh uirthi, agus do ghéaruigh an
                    casadh agus an luasgadh agus an crith sa n-adhmad agus ins na cnámhaibh, go dtí
                    go raibh luas croídhe agus meidhreán cinn ag teacht ar gach aoinne a bhí
                    láithreach.</p>
                <p>Ansan do ghluais glór leinbh an simné amach. Do lean glór mná é. Ansan do ghluais
                    glór mná an simné amach agus do lean glór leinbh é. Ansan do ghluais liach amach
                    agus do lean liach eile í. Ansan do ghluais amach an simné an chéad ghlór duine
                    do h- airigheadh sa cheól. Do lean na ceólta eile iad-san, ndiaigh ar ndiaigh.
                    Ba ghearr ná raibh le h-aireachtaint istigh ach an tóirthneach, ag luasgadh agus
                    ag crith. Ansan do chiúnuigh agus do chiúnuigh ar an dtóirthnigh, agus do
                    laguigh agus do laguigh ar an luasgadh agus ar an gcritharnach, do mhaoluigh ar
                    an bhfuinneamh agus do chlaochluigh ar an neart, go dtí ná raibh sa tóirthnigh
                    ach gnúsachtach. Ansan do laguigh ar an ngnúsachtach go dtí ná raibh inti ach
                    anál. Ansan do stad sí.</p>
                <p>Do ghlaoidh an coileach!</p>
                <p>Ní túisge ghlaoidh an coileach 'ná chuir Báb an Leasa <pb n="236"/> liach aisti
                    agus thuit sí 'na cnaipe. Níor chuir aoinne cor dé. Ba dhóich leat gur fé
                    dhraoidheacht a bhíodar. Fé dheire phreab an tíncéir mór 'na shuídhe.</p>
                <p>“Airiú, moladh le Dia!” ar seisean, “cad tá oraibh! Beireadh beirt agaibh ar an
                    gcailín sin, a mhná,” ar seisean, “agus tógaidh amach fé'n ngaoith í.”</p>
                <p>Thógadar amach fé'n ngaoith í agus tháinig sí chuici féin.</p>
                <p>“Cá bhfuil an sagart?” arsa duine éigin.</p>
                <p>“Tá sé imthighthe abhaile fadó riamh anocht,” arsa Micil.</p>
                <p>Ba ghearr gur tháinig Báb an Leasa isteach airís agus í go lán láidir, agus í
                    'ghá áiteamh go tur ar na mnáibh a rug amach í nár ghádh dhóibh an saothar, agus
                    gur bh' oireasa gnótha bhí ortha; ná raibh blúire uirthi ach oiread le h-aoinne
                    acu féin; gur chirte dhóibh go mór leigint di féin; gur neamhchúramach a
                    bhíodar!</p>
                <p>Do spreag an píobaire suas port ná raibh aon cheól sídhe ann agus do ghluais an
                    rinnce airís chómh h-aibigh agus dá mb' é tusach na h-oídhche bhéadh ann. Do
                    ghlaoidh an coileach airís agus airís ach má ghlaoidh níor chuir Báb an Leasa ná
                    aoinne eile aon tsuím ann. Do ghluais an ceól agus an rinnce; na píobairí ag
                    déanamh uanuigheachta ar a chéile; an leac d'á greadadh leis na brógaibh; an
                    biadh agus an deoch d'á gcaitheamh fé mar a thagadh dúil ag aoinne ionta; go dtí
                    gur bhuail solus an lae chúca an dorus isteach.</p>
                <p>Do fuaradh fear na cláirsighe 'na shámh chodla, agus duine des na píobairíbh ar
                    meisge. Ach ní raibh codla ná meisge ar fhear an cheóil sídhe, bíodh gur ól sé a
                    dhóithin de'n fhíon.</p>
                <pb n="237"/>
            </div>
            <div type="chapter">
                <head>Caibidiol a h-ocht a's fiche.</head>
                <p>Sul a raibh an lá glan i gceart bhí an chuideachta sgaipithe agus na daoine
                    imthighthe abhaile ach amháin an tíncéir mór agus fear an cheóil sídhe agus
                    Micil agus a mháthair. Bhí an ceathrar san ar a ndícheal ag glanadh an tíghe
                    agus ag cur gach nídh i n-a áit féin. Bhí an ceól sídhe ag déanamh buartha do
                    Mhicil. Bhí ana dhúil aige a dhéanamh amach conus a fuair an píobaire sin an
                    ceól sídhe. D'fhair sé go bhfuair sé lom air agus chuir sé an cheist chuige.</p>
                <p>“Cogar, a Sheághain,” ar seisean. “Is iongantach an ceól é sin a sheinnis aréir
                    dúinn. Níor airigheas a leithéid riamh. Ní dóich liom go bhfuil fear eile i n-
                    Éirinn d' fhéadfadh an ceól san do sheinnt.”</p>
                <p>Níor leig Seághan air gur airigh sé é.</p>
                <p>“Is dócha,” arsa Micil, “nach é gach aoinne fhéadfadh ceól mar é dh'fhághail i
                    n-aon chor. Conus a fhuairis-se an ceól san, a Sheághain?</p>
                <p>“Dein t'iaraidh thort, a Mhicil!” arsa Seághan.</p>
                <p>Níor chuir sin Micil ó'n sgéal. D'fhan sé go dtí go raibh Seághan imthighthe agus
                    ansan dúbhairt sé leis an dtíncéir mór: “Stad, a Phádraig,” ar seisean, “go
                    n-ithir rud éigin, tar éis na h-oídhche.”</p>
                <p>Níor mheas Pádraig go ndéanfadh san aon cheataighe dhó, agus d'fhan sé.</p>
                <p>Ar ball, nuair a bhí rud ithte ag Pádraig agus braon eile fíona ólta aige,
                    dúbhairt Micil, a-bhaíle-bháige dhó féin, mar 'dh eadh: “A Phádraig,” ar
                    seisean, “nár bh' uathbhásach an ceól é siúd a bhí aréir againn! Níor airigheas
                    a leithéid riamh, agus is minic d'airigheas ceól <pb n="238"/> breagh. Mura
                    mbéadh mo dhá shúil a bheith ag feuchaint air agus mo dhá chluais a bheith ag
                    éisteacht leis ní chreid- finn go bhféadfadh aon duine saoghalta a leithéid de
                    cheól a bhaint a' píb.”</p>
                <p>“Agus ní fhéadfadh leis, mura bhfaghadh sé congnamh chuige,” arsa Pádraig. “Nár
                    thugais fé ndeara an tsídhe gaoithe! Agus nár airighis na glórtha daona, agus an
                    gol, agus an gáirí, agus an liacharnach? Ní túisge thosnuigh an ceól 'ná bhíodar
                    ag bailiughadh isteach chúgainn. Geallaim dhuit gur dóich liom gur mó go mór a
                    bhí ann díobh, ag rinnce leis an gceól, 'ná mar a bhí ann againn féin.
                    Thosnuigheadar ar imtheacht nuair a bhí glaodhach an choiligh ag druidim leó.
                    Agus feuch mar a stad an píobaire díreach sul ar ghlaoidh an coileach. Is mór an
                    iongnadh liom ná beirid siad leó an píobaire. Dá mbéinn 'na chás ní sheinnfinn
                    an ceól san pé tathant a déanfaí orm chuige. B'fhearra dhó go mór ciall a bheith
                    aige. ‘Ní thagan an crúisgín slán ó'n dtobar i gcómhnuídhe.’”</p>
                <p>“Ní fheadar an tsaoghal conus a fuair sé an ceól san, nó conus a tháinig sé suas
                    leis,” arsa Micil.</p>
                <p>“Is minic an cheist sin d'á cur chuige,” arsa Pádraig, “agus ní faghtar
                    d'fhreagra uaidh choídhche uirthi ach ‘dein t'iaraidh thort.’”</p>
                <p>“Am briathar mhóide,” arsa Micil, “gur chuireas-sa chuige ó chianaibh í agus gur
                    b' shiné díreach an freagra thug sé orm. “Dein t'iaraidh thort, a Mhicil,” ar
                    seisean liom.”</p>
                <p>“D'airigheas-sa,” arsa Pádraig, “gur b' amhlaidh a bhí sé ag teacht abhaile ó
                    Chorcaigh oídhche agus píb nua ceannuighthe aige, agus gur cuireadh amú' é,
                    bíodh go raibh toghadh na h-aithne aige ar an áit. Ag déanamh a leith ar
                    Dhrochad na dTruip Sídhe iseadh chuaidh sé amú”. <pb n="239"/> Tháinig an
                    measgán mearaídhe air agus d'fheuch sé 'na thímpal, agus is amhlaidh a fuair sé
                    é fein 'ná ar bhruach abhan, i n-áit nár luígh a shúil riamh air! D'iniúch sé an
                    talamh fé n-a chosaibh, agus sgairt a bhí i n-a aice ann, agus pluais charaige a
                    bhí ann, feuchaint an aithneóch' sé iad, agus níor aithin. Le n-a linn sin
                    d'airigh sé, ar an dtaobh eile de'n abhainn, an ceól ba bhreaghtha d'ár airigh
                    sé riamh. Cad deirir leis nár ghleus suas an phíb nua agus nár chrom ar an gceól
                    gcéadna do sheinnt, i n- aonfheacht leis an gceólaidhe thall! Bhí an sgairt
                    láidir riamh aige. Ní chuirfeadh a bhfuil de shíafraíbh i n-Éirinn eagla air. Ar
                    leagadh na súl bhí an ínse ar bruach na h-abhan lán de dhaoine agus iad ag
                    gluaiseacht anonn 's anall imeasg a chéile, fé mar a bhéadh saghas éigin rinnce
                    ar siúbhal acu. Ba ghearr gur h-athruigheadh an ceól thall. Má déineadh, do
                    chuaidh an fear abhus ar an athrughadh gan stad gan barathuisle, gan buille
                    chaille- amhaint. Do casadh an ceól thall an tarna h-uair. Ba mhaith an mhaise
                    ag an bhfear abhus é, bhí sé istigh ar an gcasadh an túisge 'na raibh an casadh
                    déanta.</p>
                <p>“I n-aghaidh gach casadh agus athrughadh d'á dtéidheadh ar an gceól théidheadh a
                    chothrom d'athrughadh ar ghluaiseacht na ndaoine, nó ar an rinnce, má ba rinnce
                    é. Do lean an sgéal mar sin eatartha, ar dhá thaobh na h-abhan, go dtí tráth
                    éigin amach sa n-oídhche. Ní cuimhin leis conus do sgar sé leó, ach nuair a
                    tháinig an lá is amhlaidh a dhúisigh sé as a chodla agus é istigh i súil
                    tein'aoile a bhí ar thaobh an bhóthair ann, agus an phíb nua i n 'aice. Ní
                    túisge bhí sé 'na lán-dúiseacht 'ná ghaibh sé air an phíb agus chrom sé ar an
                    gceól do sheinnt airís, díreach fé mar a sheinn sé sa n-oídhche é. Do sheinn sé
                    ó thusach go deire é, airís agus airís, agus chuir sé isteach go cruinn ann gach
                    casadh agus iompáil <pb n="240"/> agus athrughadh, fé mar a cuireadh ann iad sa
                    n-oídhche dhó nuair a bhítheas 'ghá sheinnt ar an dtaobh thall de'n abhainn, go
                    dtí go raibh sé ar eólus aige de ghlan mheabhair agus nár bhaoghal dó aon chuid
                    dé do dhearmhad go deó. Nuair a bhí a aigne sásta aige air d'eirigh sé 'na
                    shuídhe agus tháinig sé amach a' súil na tein'aoile agus d'fheuch sé 'na
                    thímpal. Bhí an bóthar agus na cladhacha lán de dhaoinibh mór-thímpal na
                    tein'aoile. Bhíodar ag bailiughadh ann an fhaid a bhí an ceól aige d'á sheinnt
                    chun taithíghe dhéanamh dé. Fé mar thagadh duine nó beirt do stadaidís ag
                    éisteacht leis an gceól go dtí go raibh an áit lán díobh. Bhí iongnadh agus
                    alltacht ortha, mar bhí a fhios acu go n-airightí an ceól céadna go minic sa
                    n-áit chéadna, sa n-oídhche, ach b'shiné an chéad uair riamh a h-airigheadh sa
                    lá é. Nuair a chonacadar Seághan Aerach ag teacht amach a' súil na tein'aoileach
                    agus nuair a thuigeadar 'na n-aigne gur bh' é a bhí ag déanamh an cheóil
                    aeraigh, chrothadar a gcinn agus dúbhradar eatartha féin ná ruithfeadh leis
                    abhfad gan é bhreith chun siúbhail. Do bheannuigh sé dhóibh agus bheannuigheadar
                    dó, ach níor fhiafruigh aoinne acu dhé cad fé ndeara dhó an ceól san do sheinnt.
                    Bhí sórd sgáth acu roimis.</p>
                <p>“Tháinig sé abhaile agus níor bh'fhada gur buaileadh breóite é. Níor cheap aoinne
                    go n-eireóch' sé choídhche ó'n mbreóiteacht san. Dúbhradh gur bh'iad an mhuíntir
                    n-ar sheinn sé an ceól dóibh a bhí 'ghá bhreith leó i dtreó go mbéadh píobaire
                    acu féin chómh maith leis an bpíob- aire a bhí ag an muíntir a bhí ar an dtaobh
                    eile de'n abhainn, nó b' fhéidir níos fhearr. Ach pé sgéal é do theip ortha é
                    bhreith leó an uair sin. Tháinig sé chuige féin d'á n-aimhdheóin agus tá an ceól
                    aige. Agus siné anois agat, fé mar airigheas-sa féin é, conus mar a <pb n="241"
                    /> fuair Seághan Aerach an ceól sídhe. Ní sheinnean sé ach go h-anamh é, agus is
                    ró bheag an iongnadh san. Má thagaid siad 'na thímpal i gcómhnuídhe mar a
                    thánadar aréir ní foláir nó is mór an dúil atá acu sa cheól a sheinnean sé, agus
                    má tá an dúil sin acu sa cheól béarfáid siad leó an ceólaidhe luath nó mall. Ní
                    ceart dó bheith ag seinnt an cheóil sin i n-aon chor. Is minic a tugadh
                    cómhairle dhó gan bheith 'ghá sheinnt. Thugas-sa féin an chómhairle sin dó ach
                    ní raibh aon mhaith dhom ann. Ní déarfadh sé, ‘déanfad,’ ná ‘ní dhéanfad.’ Ní
                    fhéadfá a dhéanamh amach cad a bhéadh i n-a aigne aige. Ní misde ‘Seághan
                    Aerach’ a thabhairt air. Ní dóich liom go bhfuil blúire eagla aige rómpa.”</p>
                <p>“B' fhéidir, a Phádraig,” arsa Micil, “go bhfuil a fhios aige féin nach gádh dhó
                    aon eagla bheith aige rómpa. B'fhéidir go bhfuil cáirde maithe aige eatartha
                    agus nach baoghal dó.”</p>
                <p>“B' fhéidir é,” arsa Pádraig. “Ach b' fhearr liom mé féin do thabhairt suas do
                    Dhia agus gan aon bhaint i n-aon chor a bheith agam leó ná acu liom. Bhíos
                    tamall aréir, nuair a bhí an tóirthneach agus an chaismirt mhór ar siúbhal, agus
                    geallaim dhuit nár bh' fhearr liom áit 'na mbéinn 'ná sa bhaile. Thugas
                    feuchaint sa n-aghaidh ar an gceólaidhe, agus is beag ná gur mheasas nár bh' é
                    féin a bhí i n-aon chor ann. Bhí solus éigin 'na shúilibh agus 'na ghnúis agus
                    tímpal a bhéil, i dtreó gur dhóich leat go raibh sé ag feuchaint ortha agus gur
                    aithin sé iad!”</p>
                <p>“B' fhéidir go raibh leis,” arsa Micil.</p>
                <p>“B'fhéidir é,” arsa Pádraig. “Ach tá aon nídh amháin deimhnightheach; tá Seághan
                    Aerach ró aerach dómh-sa.”</p>
                <pb n="242"/>
            </div>
            <div type="chapter">
                <head>Caibidiol a naoi a's fiche.</head>
                <p>Tar éis chleamhnais Shadhbh agus Chormaic níor bh' fhada gur déineadh dhá
                    chleamhnas eile. Déineadh cleamhnas do Bháb an Leasa le driotháir do Nóra an
                    Tóchair, agus déineadh cleamhnas do Nóra féin le fear de mhuíntir an rígh.
                    Bhuail sé uimpi ar pháirc an aonaigh an lá do roinneadh na capaill. Bhí tigh sa
                    chathair aige, i n-aice an tíghe n-a raibh Cormac agus Sadhbh le dul chun
                    cómhnuighthe ann. Chómh luath agus chuaidh sé abhaile d'iar sé cead a chos ar
                    feadh mí agus do fuair. Tháinig sé agus phós sé Nóra agus rug sé leis í. An
                    driotháir léi a bhí gan pósadh d'imthigh sé i n-aonfheacht leó, ag brath air go
                    bhfaghadh sé inead i n-arm an rígh. D' fhág san an Tóchar agus a raibh ann ag an
                    mBáb agus agá fear.</p>
                <p>Nuair a bhí an méid sin déanta chuaidh gach aon rud chun suaimhnis. Aon lá, as
                    san amach, dá mbéitheá ag gabháil thar an dtigh úd Shéadna, d'aireóchthá, mar ba
                    ghnáth, mion-bhuillí na gcasúr mbeag, bog-fheaduíol na bhfear, tarang agus
                    fásgadh an tsnátha chéaraigh. Dá dtéidhtheá isteach do chífeá an chathaoir
                    shúgáin agus an mhealbhóg, agus d'aireóchthá an anál fhada throm ó Shéadna féin,
                    agus é ag obair go dian. Ach níor bhfios cathain airigh aoinne “greadadh” ná
                    “duais” ar an “gCailligh Ruainnigh” aige.</p>
                <p>Ní fheicfeá Micil ann. Bhí sé thíos i dtigh Dhiarmuda Léith ag coimeád an tsiopa
                    agus ag díol an leathair agus ag glacadh an airgid, agus isé a bhí, dar leis
                    féin, i n' fhear bhunúsach, chreideamhnach. Ba dhóich leat <pb n="243"/> air ná
                    curfadh sé aon bhlúire iongnadh air dá n-iartí air urúdhas a dhéanamh ar leath
                    na paróiste.</p>
                <p>Fé mar a bhí an aimsir ag imtheacht bhíodh daoine 'ghá thabhairt fé ndeara go
                    raibh athrughadh ag dul ar mheón agus ar aigne agus ar bheusaibh Shéadna. Thuig
                    an uile dhuine gur duine fé leith riamh é, agus meón fé leith aige agus aigne fé
                    leith. Bhí sé 'n-a luíghe ortha go léir, pé muíntearthas a bhéadh agat leis, ná
                    béadh aon bhreith agat choídhche ar aon eólus dh'fhághail ar an dtaobh istigh
                    d'á aigne. Ach mhothuigh daoine, nó mheasadar gur mhothuigheadar, nár bh' é an
                    Séadna céadna é, le déan- aighe. Níos, ghnáth leis puínn cainte dhéanamh riamh,
                    ach le déanaighe is ar éigin a labhradh sé i n-aon chor le h-aoinne. Nuair a
                    labharthaí leis is beag an chaint a baintí as, ach an méid a baintí, ba chaint
                    chiúin réidh í.</p>
                <p>Uaireanta chomáineadh sé leis ag obair chómh dian san go mbíodh na sruthana
                    alluis leis. Uaireanta eile d' fhanadh sé faid gach n-fhaid agus a uille chlé ar
                    a leath- ghlúin aige, a lámh chlé fé n-a ghiall aige, agus é ag feuchaint an
                    dorus amach agus anonn ar an gcnuc, agus gan cor aige d'á chur dé ach mar a
                    bhéadh sé gan anam gan anál. Is minic, nuair a bhíodh sé sa mhachtnamh san go
                    bhfeictí an lámh dheas istigh 'na bhrollach aige, fé mar a bhéadh greim daingean
                    aige ar rud éigin a bhíodh ann i bhfolach aige. Nuair a thagadh sé a' machtnamh
                    de'n tsórd san do ghluaisigheadh anál as a chliabh agus osna ó n-a chroídhe nár
                    bh'fhearr-de thú bheith ag éisteacht leis. Bhíodh iongnadh a gcroídhe ar na
                    fearaibh, ach ní leigidís aon nídh ortha. Is amhlaidh a bhíodh eagla acu roimis.
                    Ní fheadaradar ó thalamh an domhain cad a bhíodh air. Ní bhíodh acu le rádh ach
                    an rud úd a dúbhairt Micil le n-a mháthair an chéad lá a thug sé fé ndeara é,
                    nár bh'fholáir nó bhí buairt mhí-chuíbhsach éigin air. Ach cad í an bhuairt <pb
                        n="244"/> í, nó cad fé ndear í, ní raibh aon phioc d'á chúntas acu.</p>
                <p>Thug Seághan Ceatach fé ndeara an t-athrughadh. Thug sé fé ndeara an sníomh a bhí
                    ar chroídhe agus ar aigne an duine, ach bhí sé níos daille 'ná riamh ar cad fé
                    ndear é. B' shin í Sadhbh pósta agus gan focal ó aoinne i dtaobh aon gheallamhna
                    phósta idir í féin agus Séadna. Ó'n lá a bhí Séadna féin thiar ag an dtigh ag
                    caint le Máire Ghearra níor labhair sise amach as a beul oiread agus aon fhocal
                    amháin i dtaobh an chleamhnais ná i dtaobh na cainte a bhí eatartha. Tháinig
                    sgéalta eile ar chleamhnaisíbh chúca ach ní leigeadh sí d'á h-athair aon tsuím a
                    chur ionta. Ní thugadh sí de chúis dó ach ná taithnidís léi.</p>
                <p>Bhí sé leathta ar fuid na dúithe an mearbhall aigne bheith ar Shéadna, ach nuair
                    a chonaic daoine na mná úd go léir a bheith pósta agus gan blúire suime curtha
                    aige-sean sa sgéal, is amhlaidh mar a bhí an sgéal ag lucht cainte bhíodar i
                    gcruadh-chás. Ba mhaith leó a rádh gur b'amhlaidh a bhí sé ag cailleamhaint a
                    mheabhrach ndiaigh dhuine éigin de na mnáibh úd, ach ní fhéadfaidís é sin do
                    rádh. Bhí sé ar an dá chóisre eile, chómh maith le cóisre Shadhbh, agus ba ró
                    fhuirisde a aithint ná raibh aon bheann aige ar aoinne de'n bheirt bhan eile ach
                    chómh beag agus bhí aige ar Shadhbh. Ní fhéadfaí a rádh go raibh sé ag
                    cailleamhaint a mheabhrach mar gheall ar Mháire Ghearra mar ní raibh aoinne 'ghá
                    breith uaidh. Ba mhaith le lucht na cainte a rádh gur b' amhlaidh a bhí ag dul
                    d'á chiall, gur b' amhlaidh a bhí straighin éigin air a bhain le n-a chuid fola
                    nó le n-a dhúchas. Ach ní fhéadfaidís sin do rádh mar ní raibh fear sa pharóiste
                    ba chruinne breitheamhantas 'ná é, ná ba ghasda cómhairle 'ná é, ná ba
                    ghéar-chúisíghe ar mholadh beirte 'ná é. B' é crích an <pb n="245"/> sgéil é go
                    mb' éigean do lucht na cainte eiríghe as mar sgéal. Theip ortha teacht thíos ná
                    thuas air.</p>
                <p>Bhí a fhios ag Séadna féin, ámhthach, go dian mhaith, cad a bhí air. Bhí an
                    bhliaghain déanach des na trí bliaghna déag ag imtheacht ar cos-anáirde. Fé mar
                    a bhí sé ag druidim le deire na h-aimsire bhíodh an fear bocht ag cuimhneamh
                    níos géire agus níos coitchianta ar cad a bhí roimis, go dtí gur bh' ar éigin a
                    sgaradh an smaoineamh choídhche leis. Bhíodh a leithéid sin de shníomh agus d'
                    fhásgadh ar a chroídhe agus ar a aigne ó'n síor- mhachtnamh ar an aon smaoineamh
                    amháin sin go samh- luigheadh sé uair a' chloig níos sia 'ná lá, an fhaid a
                    bhíodh an uair a' chloig ag imtheacht; agus ansan, nuair a bhíodh an uair a'
                    chloig imthighthe gur dhóich leis ná raibh dhá neómat inti. Shamhluigheadh sé an
                    lá, an fhaid a bhíodh an lá d'á chaitheamh, níos sia 'ná seachtmhain, agus nuair
                    a bhíodh an lá caithte do mheasadh sé ná bíodh fiú aon uair a' chloig amháin
                    ann. Shamhluigheadh sé gur shia an oídhche 'ná bliaghain, agus nuair thagadh an
                    mhaidion shamhluigheadh sé ná bíodh aon oídhche i n-aon chor ann. Ach, idir uair
                    a' chloig agus neómat agus oídhche agus lá, shamhluigheadh sé gur bh' amhlaidh a
                    bhídís ag baint an bhóthair d'á chéile, bhí a leithéid sin de choisigheacht
                    fútha ag imtheacht — agus gan idir é agus deire na h-aimsire ach an méid a bhí
                    gan imtheacht díobh!</p>
                <p>Is minic, tar éis dul a chodla dhó, nuair a bhíodh sé sínte ar a leabaidh agus
                    gan aon néal codlata ag teacht air, ach a chroídhe ag cur dé agus a dhá shúil ar
                    dian-leathadh, go n-eirigheadh sé agus go n-imthigheadh sé amach agus suas an
                    cnuc, go dtí go mbíodh sé ar an bplásóig chúnlaigh mar ar thug an bhean
                    chos-nochtaithe an tseóid uasal dó. Bhíodh sé ag brath air go mb' fhéidir go
                    bhfeicfeadh sé ann airís í. Ní fheiceadh, ach ní bhíodh a <pb n="246"/> chuaird
                    i n-aisdear aige. Thuigeadh sé i n' aigne go mbíodh sí ansúd i n-aice leis agus
                    go n-airigheadh sí a chaint agus go dtuigeadh sí an bhuairt a bhíodh air. Bhíodh
                    sé ag aighneas léi agus ag iomaigh léi nuair ná tais- beánadh sí í féin dó.
                    Bhíodh sé ag rádh na bhfocal a dúbhairt sise leis an lá chonaic sé í, agus 'ghá
                    gcur i gcuimhne dhi, agus 'ghá fhiafruíghe dhí ar chuimhin léi an gheallamhaint
                    a thug sí dhó, agus 'ghá iaraidh uirthi, as ucht an tSlánuightheóra, gan
                    cailleamhaint air nuair a thioc- fadh an t-anaithe. Ní thagadh guth ná focal
                    uaithi, ach má 'seadh ní bhíodh sé gan freagra ar a chaint. Do buailtí isteach i
                    n-a aigne uaithi, chómh maith agus dá labhradh sí, “nár ghádh dhó aon eagla
                    bheith air ach a mhain- íghín a bheith as Dia aige.” Nuair a bhíodh tamall de'n
                    oídhche caithte mar sin aige 'n-a teannta ar an gcnuc thagadh suaimhneas air. Do
                    bhogadh an sníomh agus an fásgadh d'á chroídhe i dtreó go mbíodh iongnadh air
                    cad a bhaineadh an buaireamh dé. Nuair a chíodh sé amhsgar- nach an lae ag
                    teacht thugadh sé aghaidh ar an mbaile agus théidheadh sé agus shíneadh sé ar an
                    leabaidh, mar 'dh eadh go mbíodh an oídhche caithte aige inti.</p>
                <p>Fé dheire ambasa bhí an lá deirineach buailte leis.</p>
                <p>“Trí bliaghna déag a's lá amáireach,” ar seisean i n' aigne féin, “iseadh fhágas
                    an baile chun raint leathair do cheannach. Bhí trí sgillinge am' póca agam. Níor
                    bh'fhada le dul iad ach ní raibh agam ach iad. Do h-iaradh orm iad, ar son an
                    tSlánuightheóra. Thugas uaim iad. Ní raibh leigheas agam air sin. Conus
                    fhéadfainn iad do choimeádh! Ní raibh agam ach iad. Bíodh ná raibh níor liom
                    féin iad. Is le Dia gach nídh. Ní bhéinn ach ag coimeád a choda féin uaidh,
                    moladh go deó leis! Níor choimeádas iad ar aon chuma, pé rud a thiocfaidh as dom
                    anois. — Do cuireadh brígh na mionn orm, go <pb n="247"/> daingean. — Ghlacas
                    orm é, go daingean — le m' thoil mhacánta.”</p>
                <p>Bheireadh sé ar bhróig agus chromadh sé ar obair. Ba ghearr go gcaitheadh sé
                    uaidh airís í. Bhuaileadh sé amach agus d'fheuchadh sé 'na thímpal, fé mar a
                    bhéadh súil aige le duine éigin a theacht. Cheap na fir gur ag súil le duine
                    éigin a bhí sé agus gur dhócha gur ghearr go dtiocfadh an duine n-a raibh an
                    tsúil leis. Dá mbéadh a fhios acu cé leis go raibh an tsúil is dócha gur ghearr
                    an mhoill a dhéanfaidís sa n-áit! Ní raibh aon bhlúire d'á fhios acu, agus
                    chomáineadar leó ag obair ar a ndícheal. Nuair a bhí sé i n-a am staid
                    d'eirigheadar chun imthighthe abhaile.</p>
                <p>“Stadaigh, a fheara,” arsa Séadna. “B' fhéidir go ráineóch' go mbéinn as baile
                    amáireach agus ná béinn anso i n-am chun páigh na seachtmhaine thabhairt daoibh.
                    Tá sé chómh maith agaibh an t-airgead do ghlacadh anois. Ní mheasaim go bhfuil
                    aon bhaoghal 'ná go ndéanfaidh sibh an obair go macánta.” Agus shín sé chúca an
                    t- airgead.</p>
                <p>Chómh luath agus bhíodar imthighthe chun siúbhail chuir sé an cnuc amach dé. Bhí
                    faill árd ar an dtaobh thuaidh de'n chnuc. Faill na bhFiach a tugtí mar ainim
                    uirthi. Chuaidh sé agus shuigh sé ar mhullach na faille sin. Bhí sé ag feuchaint
                    uaidh síos ar na caraigreacha briste a bhí thíos ag bun na faille agus bhí sé
                    'ghá chuimhneamh i n-a aigne cad é an briseadh a gheabhadh cnámha duine dá
                    gcaithtí le fánaigh é. D'fhág sé an áit sin agus d'imthigh sé an cnuc siar go
                    dtí go raibh sé ar bhara cnuic eile a bhí ar an dtaobh thiar de'n ghleann.
                    Caraig na Madraí dob' ainim do'n chnuc eile sin. Chuaidh sé isteach i bpluais sa
                    chnuc san. Leaba Diarmuda ainim na pluaise. Bhí pluais eile ar aghaidh na
                    pluaise sin <pb n="248"/> anonn gur bh'ainim dí Leaba Gráinne. D'fhan sé sa
                    phluais ar feadh tamaill mhaith, ag cuimhneamh ar ar airigh sé riamh de sgéalta
                    breaghtha Fiannuigheachta, ar Dhiar- muid agus ar Ghráinne agus ar Fhionn agus
                    ar an bhFéinn agus ar a ngnóthaibh go léir. Nuair a bhí tuitim na h-oídhche ann
                    d'fhill sé chun na plásoíge agus do luígh sé inti. Bhí an aimsir tirim agus an
                    spéir glan. Bhí an cúnlach go breagh tirim teith mar bhí an ghrian ag taithneamh
                    ar an bplásóig i gcaitheamh an lae. Bhí aghaidh na plásóige ó-dheas, i dtreó go
                    raibh foithin inti ó pé leóithne beag gaoithe a bhí ann, mar is a-dtuaidh a bhí
                    an ghaoth. Bhí sé sínte sa phlásóig ag éisteacht le cogarnach agus le h-anál na
                    gaoithe laige tríd an bhfraoch 'na thímpal agus gan aon phioc de'n ghaoith ag
                    teacht air féin. Ó 'n suathadh a thug sé dhó féin ag siúbhal an chnuic, agus ó
                    bhrothal an chúnlaigh, agus ó'n seothó úd na gaoithe tríd an bhfraoch, ba ghearr
                    go raibh an fear bocht 'na chodla go sámh.</p>
                <p>Tráth éigin sa n-oídhche do mhothuigh sé mar a bhéadh lámh duine ar a cheann,
                    agus d'imthigh a chodla dhé. D'imthigh a chodla dhé chómh glan san gur mheas sé
                    ná raibh meagh- chaint ruibe i n-aon bhall d'á bhallaibh beatha. D'fheuch sé
                    thairis. Bhí sí ansúd ar a glúinibh agá ghualainn chlé agus lámh léi ar a cheann
                    aici agus í ag feuchaint isteach ins na súilibh air. An bhean chos-nochtaithe
                    isí a bhí ann. D' fhan sé ag feuchaint uirthi agus í ag feuchaint isteach n-a
                    shúilibh. Bhí an oídhche 'n-a sméaramhán le doir- cheacht. Bhí radharc aige ar
                    an spéir os a cionn suas. Ní raibh gealach ná réiltín ar an spéir, ach í 'na
                    bróin chíordhubh, go h-árd agus go leathan agus go folamh. Bhí sé ag feuchaint
                    ar ghnúis na mná, ar a súilibh agus ar a h-éadan agus ar a h-aghaidh. Ní raibh
                    de sholus aige chuige ach an solus a bhí ag teacht as an aghaidh féin. Do <pb
                        n="249"/> lean sé ag feuchaint uirthi. Ní raibh leigheas aige air. Ní
                    fheacaidh sé riamh 'na shúilibh cinn, dar leis, aon aghaidh duine chómh h-áluinn
                    le h-aghaidh na mná san. Dá bhfaghadh sé Éire air ní fhéadfadh sé a shúile
                    bhogadh dhi. Fé mar a lean sé ag feuchaint uirthi do mhéadaigh ar an áilneacht,
                    agus ar an aoibhneas agus ar an suairceas a bhí 'na h-éadan agus 'na súilibh
                    agus 'na beul, agus í díreach mar a bhéadh sí ag bogadh a béil chun labhartha,
                    agus eisean ag feitheamh go dtiocfadh an focal. Do ghluais an t-aoibhneas san
                    agus an suairceas san isteach tré n-a shúilibh agus siar sa n-inchinn aige agus
                    síos 'na chroídhe agus 'na chliabh, i dtreó gur tháinig a leithéid sin d'áthas
                    air, agus de shásamh aigne, agus de shólás croídhe, gur mhaith leis ná fágfadh
                    sé féin ná ise an áit sin go deó. D'á fhaid agus d'á ghéire fheuch sé is
                    amhlaidh a bhí a h-éadan ag dul i solusmhaire, agus a súile ag dul i
                    n-uaisleacht agus i ngrádhmhaire, agus a beul ag dul i mísleacht agus i séimhe
                    agus i miochaire, agus a h-aghaidh ag taithneamh le breis soluis agus le breis
                    aoibhnis agus le breis suaircis, agus í díreach mar bhéadh sí ag bogadh a béil
                    chun labhartha leis, go dtí gur cheap sé go raibh a chroídhe ag imtheacht as a
                    chliabh amach chuici, le neart áthais agus aoibhnis, agus grádh di.</p>
                <p>Fé dheire do labhair sí.</p>
                <p>“Táthar chúgat, a Shéadna!” ar sise. “Tá an namhaid nach mór buailte leat,” ar
                    sise. Agus má ba mhór an t-áthas agus an t-aoibhneas bheith ag feuchaint ar a
                    h-aghaidh áluinn uasal, ba mhó 'ná san féin an t-áthas agus an t-aoibhneas
                    bheith ag éisteacht le guth a cainte. Ba chuma le Séadna an domhan cé bhí
                    chuige, ná cá raibh an namhaid, an fhaid a bhí sé ag feuchaint suas uirthi agus
                    ag éisteacht léi, agus a lámh ar a cheann <pb n="250"/> aici, agus mar bhara ar
                    gach áthas gur thuig sé i n-a aigne gur le báigh agus le h-ionmhuine agus le
                    grádh dó féin a tháinigh sí ag triall air, agus a thaisbeáin sí í féin dó.</p>
                <p>“A Shéadna,” ar sise, “táthar chúgat go fíochmhar agus go malluighthe. Tá do
                    namhaid ag teacht chun díoghaltais a dhéanamh ort anois mar gheall ar ar dhéinis
                    d' olc air le trí bliaghna déag. Asdoídhche amáireach a thiocfaidh sé. Tá raint
                    de dhearmhad air. Is dóich leis gur ar uair an mheadhon-oídhche asdoídhche
                    amáireach a bhéidh an aimsir caithte. Ní bhéidh an aimsir caithte go ceann
                    cheithre h-uaire 'chloig 'na dhiaigh san. B' é an margadh, fé bhrígh na mionn,
                    an sparán a bheith agat-sa, agus é fhanmhaint agat, trí bliaghna déag slán. An
                    lá úd a chuadhais ar an aonach ag ceannach capaill agus bó bainne do tógadh uait
                    an sparán agus bhí sé as do sheilbh-se ar feadh cheithre h-uaire 'chloig. Mise a
                    thóg uait é. Thógas uait é a gan fhios dó-san. Dá gceann- uightheá an bhó nó an
                    capall an uair sin, agus airgead do dhíol as an gceannach, bhí an margadh briste
                    agat agus neart dó a thoil d'imirt ort. Nuair a chonac-sa an fuadar a bhí fút do
                    thógas uait an sparán i dtreó dá gceannuightheá nár bhaoghal go ndíolfá. Is chun
                    leathair a cheannach a fuarais an t-airgead. Tá sé ag faire ort riamh ó shin
                    feuchaint an gceannóchthá aon rud ach leathar air. Níor cheannuighis. Ba mhaith
                    an bhail ort féin nár cheannuighis. Do roinnis a lán de'n airgead ar shlíghtibh
                    eile ach níor ghoill san ar an margadh. Ní fhéadfadh aon mhargadh déirc a chosg.
                    Pé airgead a thugais uait ar son an tSlánuightheóra déirc dob' eadh é. An
                    t-airgead a chaithis ar aon chuma eile, lasmuich de cheannach an leathair, is as
                    an obair a tháinig sé leat féin dob' eadh é.”</p>
                <pb n="251"/>
                <p> “Bheirim a bhuidhchas leis an Athair Síoruídhe a chruth- uigh thú!” arsa Séadna,
                    agus é ag feuchaint suas uirthi. Ní mar fhreagra ar a caint a dúbhairt sé an
                    méid sin ach le neart an áthais a bhí istigh 'na chroídhe toisg í bheith ansúd i
                    n-a aice agus é ag feuchaint suas uirthi agus ag éisteacht le ceól-ghuth
                    aoibhinn a cainte.</p>
                <p>“Ní'l a fhios aige,” ar sise, “gur chaith an sparán na cheithre h-uaire a' chloig
                    sin as do sheilbh-se. Bhí fhiachaibh air gan a leigint d'aoinne an sparán a
                    bhreith uait. Is dóich leis féin nár leig. Tá sé ag feitheamh le h-uair an
                    mheadhon-oídhche asdoídhche amáireach chun a thoile d'imirt ort agus díoghaltas
                    a dhéanamh ort mar gheall ar a bhfuil d' olc déanta agat air le trí bliaghna
                    déag, ag tabhairt déarca ar son an tSlánuightheóra amach as an sparán a thug sé
                    féin duit, agus nach chun na déarca dhéanamh a thug sé dhuit é ach le h-ionchas
                    go ndéanfadh sé díobháil agus tubaist agus aimhleas duit féin agus do gach
                    Críosdaidhe a gheabhadh aon leathphinge isteach 'na láimh de.”</p>
                <p>“Bheirim a bhuidhchas leis an Athair Síoruídhe a chruth- uigh thú, — agus le
                    Críosd a cheannuigh thú, — agus leis an Spioraid Naomh a bheannuigh thú!” arsa
                    Séadna. Nuair a bhí an chaint sin ráidhte aige bhí iongnadh air mar do
                    shamhluigh sé nár bh' é a ghlór féin a bhí ag teacht as a chliabh ná as a
                    bheul.</p>
                <p>“Taisbeán,” ar sise, “an rud úd a thugas duit an lá úd a sgarais leis an
                    óigmhnaoi fhóghanta ar son an tSlánuightheóra.”</p>
                <p>Tharaing sé an tseóid amach as a bhrollach agus shín sé chuici í.</p>
                <p>“Ní'l sí chómh solusmhar agus bhí sí an lá úd,” ar sise, “ach ní gearánta dhi,”
                    ar sise, ag glacadh na liarthóide bige isteach 'na láimh. Le n-a linn sin do <pb
                        n="252"/> las an liarthóid suas airís, ar chroídhe a dearnan, díreach mar a
                    las sí an chéad lá, i dtreó gur bh' ar éigin fhéadadh Séadna feuchaint uirthi,
                    agus nuair fheuchadh go mbíodh smóla beaga gorma os cómhair a shúl, fé mar a
                    bhéadh ag duine d' fheuchfadh ró dhíreach ar an ngréin.</p>
                <p>“Seo,” arsa 'n bhean, “cuir chúgat airís í. Béidh gnó agat di asdoídhche
                    amáireach.” Agus shín sí chuige an tseóid. Chuir seisean chuige airís 'na
                    bhrollach í, mar a raibh sí cheana aige.</p>
                <p>D' osgail sise a lámh chlé. Bhí an sgilling ansúd ar chroídhe a dearnan, an
                    sgilling chéadna a thug sé dhi an chéad lá úd nuair a bhí sé ag dul ag ceannach
                    an leathair.</p>
                <p>“Seo,” ar sise. “Cuir chúgat í seo leis.” Thóg sé an sgilling agus chuir sé
                    chuige í.</p>
                <p>“Éist go cruinn anois, a Shéadna,” arsa 'n bhean, “leis an méid atá agam le rádh
                    leat. Asdoídhche amáireach, nuair a bhéidh sé ag déanamh ar uair an
                    mheadhon-oídhche, tóg an chathaoir shúgáin agus cuir í díreach sa n-inead 'na
                    raibh sí an lá úd a ceangaladh í, agus cuir an sgilling sin ar an dtalamh,
                    istigh fé lár na cathaoireach, agus clúdaigh í i dtreó ná béidh sí le feisgint.
                    Imthigh féin ansan agus suigh ad' shuídhchán oibre agus bí ag obair ar do
                    dhícheal. Nuair a thioc- faidh an namhaid ná leig aon nídh ort, ach lean de'n
                    obair. Nuair a déarfaidh sé leat gluaiseacht abair leis fanamhaint go mbéidh an
                    t-am ann. Má thagan leat é chur 'na shuidhe sa chathaoir béidh an lámh-uachtair
                    agat air. Ach an airighean tú leat mé?” ar sise. “Aos rud a déarfaidh sé leat a
                    dhéanamh, ar do bhás ná déin é. Ná déin aon nídh a déarfaidh sé leat a
                    dhéanamh.”</p>
                <p>“Bheirim — a bhuidhchas — leis an Athair — Síor- uídhe —” An fhaid a bhí Séadna
                    ag rádh na bhfocal san, agus é ag teip air iad do thabhairt leis, bhí sise <pb
                        n="253"/> ag druidim uaidh, ag druidim uaidh, ag druidim uaidh; agus bhí an
                    solus ar a h-aghaidh ag dul i luíghead, ag dul i luíghead, ag dul i luíghead.
                    Bhí fabhraí a shúl san ag dúnadh ar a chéile, ag dúnadh ar a chéile, ag dúnadh
                    ar a chéile. Níor tháinig leis an chaint do chríochnughadh sul a raibh sí
                    imthighthe agus é 'na shámh chodla.</p>
                <pb n="254"/>
            </div>
            <div type="chapter">
                <head>Caibidiol a tríochad.</head>
                <p>Nuair a tháinig sé as an gcodla san bhí an ghrian ag taithneamh anoir air agus í
                    eirighthe suas go maith árd agus í go breagh sobháilceach, gan iomad brothail
                    inti. Bhí an spéir gan sgamal agus an talamh gan cheó, agus ba dhóich leat gur
                    chruiceóg bheach a bhí i mball éigin i n-aice na h-áite agus satha ag eirighe
                    aisti, bhí foghar na mbeach chómh borb, chómh h-aibigh sin, sa bhfraoch mór-
                    thímpal. Bhí radharc ag Séadna ar an ndúthaigh ar feadh fiche míle, soir agus
                    ó-dheas agus siar. B' shiúd iad shoir Cnoc Ráithín, agus Muisire Beag, agus
                    Muisire Mór, agus Meall na h-Órnan, agus an Muine Fliuch, agus an Doire Liath,
                    agus an Chabarach. B' shiúd í shoir theas Caraig an Ghiolla, agus shoir theas
                    airís an Sléibhín, i n-aice Mágh Chromtha, agus fiche míle soir uaidh sin, an
                    ceó os cionn catharach Chorcaighe. B' shiúd iad, ar a aghaidh ó-dheas díreach,
                    Dún dá Radhairc agus Cill Mhuire agus Mágh Seanaglais, agus críocha Rosa
                    Cairbre, agus éacht de thalamh áluinn ar bruach na faraige. B' shiúd iad thiar
                    theas Seithe agus Neóin agus an chuid eile acu, mar adúbhairt an file:—</p>
                <p>“Uíbh Ráthach gránda na ndragún liath; Gleann Chártha ná fásan ann arbhar ná
                    biadh; Na h-árdchnuic ghránda san Dheas-Mhúmhain thiar; Áiteana d'fhág Pádraig
                    gan beannughadh riamh!”</p>
                <p>Nó mar adúbhairt an file eile 'ghá fhreagradh súd:—</p>
                <p>“Uíbh Ráthach áluinn na bhfear úr bhfial; Gleann Chártha 'na bhfásan arbhar a's
                    biadh; Na h-árdchnuic bhreaghtha san Dheas-Mhúmhain thiar; Áiteana d'fhág
                    Pádraig le beannughadh ag Dia!”</p>
                <pb n="255"/>
                <p> Bhí sé ag feuchaint 'na thímpal ortha ar feadh tamaill, 'ghá n-aithint agus 'ghá
                    n-áireamh, agus 'ghá chuimhneamh gur bheag má bhí radharc eile fé luíghe na
                    gréine chómh breagh leis an radharc san a bhí leathta amach os cómhair a shúl
                    féin an mhaidion shamhraidh sin. Ansan iseadh do phreab suas i n'aigne cúrsaí na
                    h-oídhche agus caint na mná cos-nochtaithe. Cheap sé ar dtúis nár bh'fholáir nó
                    gur thaibhreamh a déineadh dó. Sháidh sé a lámh 'na phóca. Ambasa bhí an
                    sgilling aige 'na phóca, sa phóca i n-ar chuir sé í nuair a thug an bhean dó í
                    sa n-oídhche. Bhí rud éigin nár thaibhreamh sa sgéal. Do rith an gnó go léir
                    chun a aigne do phreib; caint na mná, agus an sgilling, agus an namhaid, agus an
                    chómhairle a bhí fághalta aige i dtaobh na cathaoireach. Phreab sé 'n-a shuídhe.
                    B'shiúd é thall a thigh. Thug sé a dhrom leis agus d'imthigh sé an cnuc siar.
                    Chuaidh sé suas go bara Chnuic na n-Ulán agus siar mullach Charaige na Madraí
                    agus Beul an Mháma anonn agus siar bara Chúm an Ghadhair.</p>
                <p>Bhí an lá ag dul i mbrothalaighe agus bhí tart ag teacht air. Chuaidh sé isteach
                    i dtigh agus d'iar sé deoch. D'aithin bean an tíghe é. Ba mhaith an ceart di
                    sin. Ba mhinic roimhe sin a thug sé síntiús maith airgid di agus gádh aici leis.
                    Mura mbéadh é ba bheag d'á tuairisg a bhéadh sa n-áit. Thug sí chuige árthach
                    lán de bhainne gabhar agus cannta aráin agus briola ime. Chaith sé an biadh agus
                    bhíodar ag caint. Thuig sise, mar a thuig an dúthaigh, go raibh buairt éigin air
                    a bhain leis féin. Thug sí fé ndeara an uair sin é níos soiléire 'ná riamh, Níor
                    leig sí uirthi, ámhthach, gur thug sí aon rud fé ndeara. D'eirigh sé agus bhuail
                    sé amach agus cá dtabharfadh sé aghaidh ach ar Mhullach an Ois suas. D'fheuch
                    sise 'na dhiaigh agus geallaim dhuit go raibh <pb n="256"/> iongnadh uirthi
                    nuair a chonaic sí ag tabhairt fé 'n gcnuc é. Ní fheidir sí cad ba mhaith di a
                    dhéanamh. Isé rud a dhéin sí 'ná iompáil isteach abhaile agus tamall de'n lá a
                    thabhairt ag gol. Do buaileadh isteach 'na h-aigne go raibh droch nídh éigin ag
                    teacht air. Chaith sí í féin ar a glúinibh agus chrom sí ar ghuidhe chun Dé ar a
                    shon, 'ghá iaraidh ar Dhia é thabhairt saor ó gach olc.</p>
                <p>Chuir seisean an cnuc suas dé go dtí go raibh sé ar an láithreán breagh leathan
                    atá thuas ar an bhfíor-mhullach. Má ba mhór an radharc a bhí aige ar maidin ó'n
                    bplásóig ba mhó 'ná san an radharc a bhí anois aige, ach níor bhreaghtha an
                    radharc anois mar ba ghlaine an spéir ar maidin. Bhí radharc siar aige ar
                    Chlaedigh, agus ar an Dá Chí, agus ar an Mangartain, agus ar Loch Léin, agus
                    siar ar Chorán Tuathail agus ar an gcuid eile de na Cruachaibh Dubha. Nuair a
                    bhí sé cortha de bheith ag feuchaint ortha do ghluais sé anonn 's anall ar an
                    mullach ag piocadh na mónadán agus 'ghá n-ithe. Nuair a bhí tamall caithte aige
                    ortha san do ghluais sé fabhra an chnuic soir go dtí go raibh sé ar bhara Chnuic
                    Lice Sgáth, mar a raibh radharc aige ó-thuaidh ar Chlárach agus soir ó-thuaidh
                    ar fad ar na Gaillte Móra. Nuair a bhí an ghrian ag tuitim siar d'iompuigh
                    seisean siar airís go bara Mhullach an Ois. Phioc sé raint eile de na mónadáin
                    agus ansan thug sé aghaidh síos ar an dtigh 'na bhfuair sé béile na maidne ann.
                    Is ar an mnaoí a bhí an iongnadh agus an t-áthas nuair a chonaic sí chuici
                    isteach é. Ní fheidir sí cár chaith sé an lá, ach ba chuma léi ó chonaic sí ag
                    teacht slán airís é. Níor dhéin sí, ámh, ach beannughadh dhó agus fáilte chur
                    roimis go grianach agus go neamh-iongantach agus gan aon nídh do leigint uirthi.
                    Agus geallaim dhuit gur ghaibh sí a bhuidhchas go dúrthachtach le Dia 'n-a
                    h-aigne féin.</p>
                <pb n="257"/>
                <p> “Suigh ansan go fóil, a Shéadna,” ar sise, “agus cuirfidh mé geall leat go
                    ndéanfad-sa sódhluist duit go mb' fhéidir nár déineadh a leithéid duit le
                    fada.”</p>
                <p>Do shuigh sé.</p>
                <p>D'imthigh sise amach sa n-iothlainn, go dtí an stáca arbhair dob' fhearr a bhí
                    ann, agus do stath sí dhá phunan mhaithe amach as lár an stáca. Thug sí léi
                    isteach an dá phunan. Do sguab sí leac an tínteáin, agus do nigh agus do
                    thriomuigh. Ansan do las sí geaitire giúise agus do dhóigh sí an phunan ar an
                    lic. Níor dóghadh ach an tuighe agus an lóchán, ámhthach. Níor dóghadh an
                    gráinne, ach do cruadhadh é go h-áluinn, níos fearr go mór 'ná mar a chruadhfadh
                    leac an mhuilinn é. Ansan do bhailigh sí suas an coirce cruaidh agus d'árduigh
                    sí léi amach é agus do leig sí an ghaoth tríd, i dtreó gur glanadh as go
                    baileach a raibh de luaithreach an tuighe agus an lócháin ann. Nuair a bhí sé go
                    breágh glan aici thug sí léi isteach é agus chuir sí sa bhróin é agus mheil sí
                    é. Ansan chuir sí tré chriathar gharbh é agus ansan tré chriathar mhín, i dtreó
                    nár fhan aon bhlúire cátha ann. Ansan do chuir sí i n-árthach adhmaid an mhin
                    agus do mheasg sí braon maith nua-uachtair ar an min, agus chuir sí spionn sa
                    n-árthach agus thug do Shéadna é. D'ith sé é, agus isé rud a cheap sé i n' aigne
                    'ná nár chaith sé riamh, agus nár bhlais sé, biadh dob' fhearr 'ná an biadh sin,
                    bhí sé chómh foláin agus chómh deagh-bhlasta san, chómh buacach agus chómh
                    bríoghmhar san.</p>
                <p>Nuair a bhí an biadh ithte aige do shín sé chuici an t- árthach. “Am briathar
                    mhóide, a Neans ní Chathasa,” ar seisean, “go bhfuil an ceart agat! Isé biadh is
                    deise d'ár bhlaiseas riamh é. Tá an chraobh agat. Thugais sódhluist dom, ní
                    misde dhuit a rádh, sódhluist nár tugadh a leithéid riamh dom go dtí indiu. Agus
                    feuch; <pb n="258"/> ní'l ach fíor bheagán aimsire ó bhí sé amuich sa stáca agus
                    siné ithte agam é!”</p>
                <p>“Cruadhan a chuid tuighe agus lócháin féin é,” ar sise, “níos fearr go mór 'ná
                    mar a chruadhan leac an mhuilinn é.”</p>
                <p>Bhí an ghrian ag dul fé agus Séadna ag fágáilt an tíghe sin. Um an dtaca 'na
                    raibh sé ag an bplásóig bhí tuitim na h-oídhche ann. Um an dtaca 'na raibh sé sa
                    bhaile bhí smut de thusach na h-oídhche caithte.</p>
                <p>Do las sé ceann des na coinnlibh árneáin. Do rug sé ar an gcathaoir shúgáin agus
                    chuir sé 'na seasamh í, díreach sa n-áit 'na raibh sí an lá do ceangladh ann í.
                    Chuir sé an sgilling fúithi istigh i lár bhaill, fé mar a dúbhradh leis. Chaith
                    sé luaithreán beag anuas ar an sgilling i dtreó ná feicfí í. Ansan do shuigh sé
                    'n-a shuidhchán oibre agus chrom sé ar obair. Nuair a bhí sé ag obair ar feadh
                    tamaill cheap sé ná féadfadh uair an mheadhon-oídhche bheith abhfad uaidh. Mheas
                    sé nár rug aon sgéal dian riamh air ach bheith ansúd ag feitheamh agus ag faire,
                    feuchaint cathain a thiocfadh an droch bhuachaill. Mura mbéadh an obair a bheith
                    idir lámhaibh aige ní fhéadfadh sé go deó an feitheamh do sheasamh. B' é a
                    dhícheal é sheasamh agus é ag obair chómh dian agus bhí sé 'na chuisleanaibh an
                    snáth do tharang. Nuair a mheasadh sé gur cheart uair a' chloig a bheith caithte
                    d'fheuchadh sé ar a mbíodh déanta aige agus ní bhíodh ann ach obair leath-uaire
                    a' chloig. Chomáineadh sé leis ag cur na ngreamana chómh tiugh agus d'fhéadadh
                    sé an meanuith do shádh. Cheapadh sé ar ball gur cheart dhá uair a' chloig go
                    maith a bheith imthighthe. D'fheuchadh sé ar an obair a bhíodh déanta aige agus
                    ní bhíodh ann ach oiread agus dhéanfadh fear laistigh de cheathramhadh uaire,
                    agus an obair a dhéanamh ar a shocaracht. Fé <pb n="259"/> dheire do chuir an
                    mearbhall agus an fásgadh agus an sníomh a bhí ar a aigne faire na h-aimsire as
                    a cheann ar chuma éigin, i dtreó gur ghluais an aimsir a gan fhios dó. Ní raibh
                    blúire coinne aige go raibh an aimsir caithte nuair a mhothuigh sé go h-oban mar
                    bhéadh duine éigin láithreach. Thóg sé a cheann. Bhí an Fear Dubh 'na sheasamh
                    ar a aghaidh amach!</p>
                <pb n="260"/>
            </div>
            <div type="chapter">
                <head>Caibidiol a h-aon a's tríochad.</head>
                <p>D'fheuch an bheirt ar a chéile. Níor ró chneasda an fheuchaint í ag aon taobh
                    acu. Mhothuigh Séadna an sgannradh ag teacht air féin, díreach mar a tháinig sé
                    air an chéad lá. Do rug sé greim daingean ar an seóid a bhí istigh 'na bhrollach
                    aige. D'imthigh an sgann- radh dhé. D'fheuch sé go cruinn ar a namhaid. Chonaic
                    sé na h-adharca agus an t-éadan droch aigeanta, agus na súile millteacha,
                    fíochmhara, agus an meigiol, agus an t-eirball, agus an chrúb. Ach do chonaic sé
                    rud ná feacaidh sé an chéad lá. Chonaic sé ar mhéireanaibh na lámh ingne móra
                    fada cama, mar a bhéadh ar chrobh fiolair. Agus bhí bior ar gach iongain díobh
                    chómh caol chómh géar agus bhí ar an meanuith a bhí 'na láimh aige. Ba dhóbair
                    airís cailleamhaint ar a mhisneach nuair a thuig sé i n' aigne cad é an cor a
                    bhéadh air dá dtéidheadh na h-ingne sin 'na chroicean! D'fháisg sé a lámh airís
                    ar an seóid a bhí 'na bhrollach aige agus d'imthigh an sgannradh san leis. Thug
                    an Fear Dubh fé ndeara conus mar imthigheadh an sgannradh de Shéadna ach níor
                    thuig sé é. Bhí iongnadh air cad a bhaineadh an t-anaithe de Shéadna, nó cad a
                    thugadh an misneach dó, nó cad é an chúis ná féadadh sé féin greim a bhreith
                    láithreach air.</p>
                <p>“Cad 'na thaobh ná fuilir ag gluaiseacht liom?” ar seisean, fé dheire. “Nach
                    cuimhin leat an margadh?”</p>
                <p>“Is cuimhin liom an margadh go dian mhaith,” arsa Séadna, “ach ní dóich liom gur
                    cuimhin leatsa é.”</p>
                <p>Agus is amhlaidh a cheap sé, fé mar a cheap sé ar an <pb n="261"/> gcnuc agus é
                    ag caint leis an mnaoi, nár bh' é a ghlór féin a bhí ag teacht as a chliabh.</p>
                <p>“Nár bh' é an margadh,” arsa 'n Fear Dubh, “mise do thabhairt oiread airgid
                    duit-se agus cheannóch' leathar duit ar feadh trí mbliaghan ndéag, agus tusa do
                    theacht liom nuair a bhéadh an méid sin aimsire caithte?”</p>
                <p>“B'shiné an margadh,” arsa Séadna.</p>
                <p>“Cad 'na thaobh ná gluaisean tú ort má 'seadh?” ar seisean.</p>
                <p>“Mar ní'l an aimsir caithte,” arsa Séadna.</p>
                <p>“Ní'l an aimsir caithte, an eadh!” arsa 'n Fear Dubh. “Tá trí bliaghna déag anois
                    díreach ó chuireas mo sparán ad' láimh isteach chúgat.”</p>
                <p>“B' fhéidir go bhfuil,” arsa Séadna, “ach ní'l an sparán trí bliaghna déag am'
                    sheilbh-se fós.”</p>
                <p>“Conus san?” arsa 'n Fear Dubh.</p>
                <p>“Mar do tógadh uaim ar feadh tamaill é,” arsa Séadna.</p>
                <p>“Do tógadh uait é!” arsa 'n Fear Dubh. “Ní chreidfinn focal uait!”</p>
                <p>“Ní chreidfeá! Má 'seadh cad 'na thaobh ná féadan tú baint liom?” arsa
                    Séadna.</p>
                <p>“Cé thóg uait é?” arsa 'n Fear Dubh.</p>
                <p>“Tú féin, is dócha,” arsa Séadna.</p>
                <p>“Ní mé!” arsa 'n Fear Dubh.</p>
                <p>“Is dócha,” arsa Séadna, ag cur smuta gáire as, “gur dóich leat gur ceart go
                    gcreidfinn-se thusa.”</p>
                <p>“Cathain a tógadh uait é?” arsa 'n Fear Dubh.</p>
                <p>“Is dócha gur agat-sa is fearr atá a fhios san,” arsa Séadna. “Is ort a bhí gan a
                    leigint d'aoinne é thóg- aint uaim.”</p>
                <p>“Agus cheapas nár leigeas,” arsa 'n Fear Dubh.</p>
                <p>“Is mór an iongnadh liom a rádh gur fhéad aoinne é <pb n="262"/> bhreith uait a
                    gan fhios dom. Cathain a bhéidh an aimsir caithte?”</p>
                <p>“Nuair a bhéid na trí bliaghna déag caithte,” arsa Séadna, ag cur smuta eile
                    gáire as.</p>
                <p>“Is deisbhéalach atáir!” arsa 'n Fear Dubh, ag baint fásgadh as na h-inginibh.
                    “Ach fan leat go fóil. Bainfear cuid de 'n deisbhéalaíghe dhíot ar ball, geall-
                    aim dhuit é.”</p>
                <p>Bhí lámh Shéadna go daingean ar an seóid a bhí istigh 'na bhrollach aige. Do stad
                    an bheirt ag feuchaint ar a chéile. Séadna 'na shuidhe 'na shuidhchán oibre. An
                    bhróg 'na láimh chlé aige, anuas ar a leath-ghlúin. An lámh dheas istigh 'na
                    bhrollach aige. An Fear Dubh 'na sheasamh ar a aghaidh amach. Iongnadh agus
                    fearg agus miosgais agus mailís agus droch aigne ag brúth ar a chéile 'na bhéal
                    agus 'na shúilibh agus thuas sa n-éadan mharbhthach aige.</p>
                <p>“Dá gcaithinn fanmhaint anso go maidin,” ar seisean, “ní sgarfad anois leat!”</p>
                <p>“Ach, ní gádh an fhearg,” arsa Séadna. “Glac réidh an sgéal. Is ró mhaith atá a
                    fhios agat, nuair a thiocfaidh an t-am ná fuil aon dul uait agam. Dhéinis do
                    mhar- gadh daingean a dhóithin, ‘fé bhrígh na mionn’! Thoiligh- eas-sa chuige
                    gan aon ochó do chur ann. Tá a thoradh san agam anois. Ba mhaith é an t-airgead
                    an uair sin, dar liom. Is beag an mhaith anois é. Ba bhreagh agus dob' fhada an
                    tréimhse aimsire trí bliaghna déag an uair sin, nuair a bhíodar rómham amach.
                    Cad é an mhaith iad anois! Ach pé olc maith iad ní foláir iad do chríochnughadh
                    go macánta dleaghthach. Ní raibh aon cheart agat teacht go dtí go mbéidís
                    críochnuighthe. Ní 'lid siad críochnuighthe fós agus ní mór dómh-sa dícheal a
                    dhéanamh ar an mbróig seo do chríochnughadh má fhéadaim <pb n="263"/> é. Imthigh
                    uaim suas agus suigh sa chathaoir sin thuas agus leig dom mo ghnó dhéanamh.”</p>
                <p>“Is tú an fear is éagsamhlaíghe d'ár bhuail riamh fós umam!” arsa 'n Fear Dubh.
                    “Ní'l de sgáth 'ná d'eagla agat rómham ach oiread agus bhéadh agat roimhe
                    choileán gadhair!”</p>
                <p>“Go deimhin is greannmhar san dé,” arsa Séadna, ag cur sgearta gáire as. “Is
                    dóich leat ó 'tá adharca agus ingne ort gur ceart dúinn dul i bpoll tráthair
                    uait. Má 'sé do mhargadh atá uait cómhlíon do thaobh féin dé, a dhuine! Is
                    liom-sa an aimsir fós. Oirean dom an bhróg so do chríochnughadh. Taoí-se a'm
                    chosg air. Tá an margadh agat d'á bhriseadh anois féin. Do chaillis an méid
                    aimsire a bhí an sparán as mo sheilbh. An uile neómat atá agat d'á chaitheamh
                    ansan, ag tabhairt gach re seadh dhom, tá sé ag dul síos ad' choin- nibh sa
                    chómhaireamh. Bhrisis an margadh nuair a tháinís anso a'm éileamh agus gan aon
                    cheart agat chúgam go dtí go mbéadh an t-am ann. Dhéinis dearmhad sa méid sin.
                    Ní'l aon dearmhad anois ort. Tá a fhios agat go maith ná fuil an t-am ann fós
                    agus go bhfuil an margadh agat d'á bhriseadh. Imthigh ansan suas agus suigh sa
                    chathaoir sin thuas agus ná labhair liom airís go dtigidh an t-am ceart, nó
                    béidh an margadh sgurtha agat féin agus mise réidh leat, agus geallaim dhuit
                    nach orm-sa bhéidh puínn d'á chathughadh. Feuch! Siné an sparán. Siní an bhróg.
                    Siné an leathar. Is liom-sa an aimsir fós. Cad dob' áil leat ad' sheasamh ansan
                    a'm chosg ar mo ghnó! Imthigh suas agus suigh, nó tá an margadh sgaoilte agus mé
                    sgartha leat.”</p>
                <p>Do thusnuigh bárr an eirbaill ar shnap-chasadh, díreach mar dhéanfadh eirball an
                    chait nuair ba dhóich leis go mbéadh an franncach chuige amach as an bpoll.</p>
                <pb n="264"/>
                <p> “An imtheóchair!” arsa Séadna, agus faobhar ar a ghlór, agus do bhog sé chun
                    eirighthe, mar 'dh eadh.</p>
                <p>Níor dhéin an Fear Dubh ach iompáil agus imtheacht suas agus suidhe sa chathaoir,
                    fé mar a dúbhradh leis. Chrom Séadna ar obair. Bhí an Fear Dubh 'na shuidhe sa
                    chathaoir agus a dhrom le Séadna. Bhí an t-eirball siar tríd an gcathaoir agus
                    anuas ar an dtalamh, agus bhí radharc ag Séadna ar an iongain. I gceann tam-
                    aill, strac-fheuchaint d'á dtug Séadna thairis, thug sé fé ndeara an ionga agus
                    í ag síneadh agus ag crapadh agus ag preabarnaigh, mar bhéadh eascú a bhéadh ar
                    lic theith. Chomáin Séadna leis ag obair chómh maith agus dá mba ná béadh sa
                    tigh ach é féin. Níor bh'fhada gur airigh sé únfairt éigin ar siúbhal sa
                    chathaoir. Thóg sé a cheann agus d'fheuch sé suas. Bhí an Fear Dubh thuas agus é
                    'ghá únfairt féin agus 'ghá chasadh féin, fé mar a bhéadh sé a d' iaraidh
                    eirighthe agus ná féadfadh sé é. Phreab Séadna 'na shuidhe agus siúd suas é.
                    Sheasaimh sé ar aghaidh an Fhir Dhuibh amach ag feuchaint air. Bhí an Fear Dubh
                    i gcruadh-chás. Bhí a bheul ar leathadh agus mar bhéadh runaí leis. Bhí an corán
                    agus an meigiol ar crith agus ar luasgadh. Bhí an dá adhairc ar bogadh agus iad
                    ag tuitim anonn 's anall ar a cheann. Bhí an dá láimh go daingean aige i
                    nglúinibh na cathaoireach, agus na h-ingne ag dul isteach tríd an adhmad, agus é
                    ag únfairt agus ag cneadaigh. Bhí an t-eirball siar síos uaidh, sínte amach agus
                    anuas ar an dtalamh, agus an ionga ag déanamh díoscáin ar an úrlár.</p>
                <p>“Seadh, a phreabaire!” arsa Séadna. “Ní deirim ná go bhfuil greim agam ort!”</p>
                <p>“Ó! a Shéadna, tá go daingean!” ar seisean.</p>
                <p>“Ó!” ar seisean, “bog díom go dtí go mbéidh an t-am ceart ann!”</p>
                <pb n="265"/>
                <p> “Foidhne, foidhne!” arsa Séadna. “Ní'l aon nídh is fearr 'ná an fhoidhne.
                    ‘Buadhan an fhoidhne ar an gcinneamhaint.’”</p>
                <p>“Ó!” arsa 'n Fear Dubh, agus é ag únfairt agus ag cneadaigh, “buadhan an
                    chinneamhaint seo ar ar déineadh d'fhoidhne riamh. Sáruighean an chinneamhaint
                    seo an sean-fhocal. Leig uait mé, a Shéadna, agus ní thiocfad go dtí go mbéidh
                    an t-am ann.”</p>
                <p>“Seadh, agus tiocfair ansan!” arsa Séadna.</p>
                <p>“Ní'l aon dithneas mar sin orm-sa. Ní beag liom a luathacht d'imtheóchair. An
                    aimsir a chaithfir-se ansan sa chathaoir dheas shúgáin sin, ní'l sí le dul sa
                    chómhair- eamh eadrainn. Pé easnamh atá ar na trí bliaghna deug ní raghaidh an
                    t-easnamh i luíghead go dtí go bhfágfair-se an áit sin. Dá mba mhaith liom-sa
                    thú choimeád ansan choídhche ní thiocfadh deire na h-aimsire choídhche.”</p>
                <p>“Is beag d'á mhearbhall ort,” arsa'n Fear Dubh, “dá dtoilightheá chuige sin go
                    mbéadh an margadh briste agat láithreach agus an greim céadna agam-sa ort-sa atá
                    agat-sa orm-sa anois.”</p>
                <p>“Ní gádh dhom toiliughadh chuige, agus mar sin féin ní gádh dhom iomad dithnis a
                    bheith orm ad' leigint chun siúbhail. Dá mba agat-sa bhéadh an lámh uachtair
                    agus neart agat ar na h-ingnibh sin d' imirt orm bhogfá dhíom! Bhogfá go
                    díreach!” arsa Séadna, agus do tharaing sé chuige cathaoir agus shuigh sé inti,
                    ar aghaidh an Fhir Dhuibh amach.</p>
                <p>“An fada a choimeádfair anso mé?” arsa 'n Fear Dubh, agus é, ba dhóich leat, i
                    ndeire an anama.</p>
                <p>“Freagair-se cúpla ceist dómh-sa ar dtúis,” arsa Séadna, go breagh réidh.</p>
                <p>“Cuir chúgam iad! Cuir chúgam iad!” arsa 'n Fear Dubh.</p>
                <pb n="266"/>
                <p> “Cad d'imthigh ar fhear na méaracán?” arsa Séadna.</p>
                <p>“Tá sé anso ceangailte agat go daingean.”</p>
                <p>“Tusa!” arsa Séadna.</p>
                <p>“Mise go díreach, thar a bhfeacaís riamh,” arsa 'n Fear Dubh.</p>
                <p>“Agus cad a bhí agat d'á dhéanamh ar an aonach?” arsa Séadna.</p>
                <p>“Bhí a lán agam 'á dhéanamh ann. Aon nídh amháin, bhíos ag faire ort-sa feuchaint
                    an gceannóchá an capall úd. Dá gceannuightheá bhí an margadh briste agat agus
                    greim agam ort.”</p>
                <p>“Agus bhogfá dhíom!” arsa Séadna.</p>
                <p>“Am briathar ná bogfainn!” arsa 'n Fear Dubh.</p>
                <p>“Ní lúgha 'ná bhogfad-sa dhíot-sa — go ceann tam- aill. I gcás go bhfuil sé chómh
                    maith agat do shuaimhneas a cheapadh agus foidhne bheith agat. Tá an lámh
                    uachtair agam ort agus cuirfead mo thoil i bhfeidhm ort an fhaid atá an chaoi
                    agam air. An rud a dhéanfá-sa orm-sa dá mbéadh an chaoi agat air. B'fhéidir go
                    mbéadh truagh agam duit dá mbéadh aon mhaith dhom ann, ach ní bhéadh. Dá
                    dtugainn-se bogadh ar do phian-sa anois dhíolfá-sa an cómhar liom ar ball le
                    géire do chur ar mo phian-sa chómh fada agus d'fhéadfadh do dhícheal é. Tá sé
                    chómh maith againn bheith macánta díreach i n-ár ndeighleáil le n-a chéile.
                    Déanfad-sa mo dhícheal d'olc ort-sa anois agus déin-se do dhícheal d'olc orm-sa
                    ar ball, nó chómh luath agus bhéidh an chaoi agat air. Is aon nídh amháin dom
                    olc nó maith do dhéanamh ort anois, i dtaobh a mbéadh d'á bhárr agam ar ball. Pé
                    maith a déanfaí dhuit ní bhfaghfaí uait d'á bhárr ach an t-olc. Dhéin do chuid
                    airgid maitheas mór dómh-sa le trí bliaghna déag. Is dóich liom gur thugas raint
                    de d' dhlígh féin duit sa deighleáil. Ní deirim 'ná gur dhéineas mórán uilc ort
                        <pb n="267"/> le trí bliaghna déag, mar dhíoluigheacht as tairbhe do chod'
                    airgid. Conus a thaithin leat ar dhéineas de mhaith- eas le d'chuid airgid?
                    Thugas gaoth do'n sparán, nár thugas? Ar tháinig leat-sa puínn de'n tairbhe do
                    lot? Is eól duit Cé ar a shon gur thugas uaim do chuid air- gid. Cad é do mheas
                    ar an sgéal?”</p>
                <p>Do sgeart an Fear Dubh ar gháirí, d'á mhéid teinneas a bhí air.</p>
                <p>“Airiú, greadadh chúgat, a amadáin,” ar seisean, “do thaithin do ghnó go h-áluinn
                    liom. Mise 'ghá lot! Dar fiadh níor ghádh dhom aon phioc d'á dhuagh fhághail. Ní
                    fhéadfainn, agus mo mhíle dhícheal a dhéanamh, lot a dhéanamh ar do chuid
                    maitheasa níos fearr 'ná an lot a dhéinis féin air, a dhuine gan chiall! Do
                    loitis féin é agus is tú b' fhearr chuige. ‘Tairbhe,’ a thugan tú ar do
                    shaothar! Airiú, a bhrealláin, ní tairbhe a bhí agat d'á dhéanamh formhór na
                    h-aimsire, ach toghadh díobhála. Isé mo ghnó-sa féin a bhí agat d'á dhéanamh
                    agus ba ró mhaith chuige thú, agus, go deimhin agus go dearbhtha, is mise bhí go
                    buídheach díot! Is fearr go mór a dhéinis mo ghnó-sa 'ná mar fhéadfainn-se féin
                    é dhéanamh. Dhéinis é níos deise agus níos slachtmhaire agus níos críochnuighthe
                    'ná mar fhéadfadh mo dhícheal-sa é dhéanamh. Ní fhéadfainn-se, agus mo dhícheal
                    a dhéanamh, oiread tairbhe do lot agus 'tá loitithe agat-sa, ná oiread díobhála
                    dhéanamh agus 'tá déanta agat le m' chuid airgid. Is minic a chuireas raint
                    airgid go maith, agus is 'mó toirmeasg agus aimhleas agus achran agus mios- gais
                    agus fuil a tháinig as, ach ní deirim ná go bhfuil an méid airgid a thugas
                    duit-se ar an airgead is fearr a chuireas riamh.”</p>
                <p>Do stad Séadna, agus ní misde dhuit a rádh go raibh iongnadh air.</p>
                <pb n="268"/>
                <p> “Conus san anois?” ar seisean, “nó an amhlaidh a mheasfá a chur 'na luíghe orm
                    gur droch nídh déirc?”</p>
                <p>“Ní droch nídh déirc,” arsa 'n Fear Dubh, “ach níor dhéirc duit-se airgead nár
                    leat do thabhairt do dhaoinibh ná raibh puínn gádh acu leis — 'ghá gcur a'd
                    mholadh os chómhair na dúithe — ‘Ó, aililliú! Nach maith an fear Séadna! Nach
                    seóigh a bhfuil de thairbhe aige d'á dhéanamh!’” Agus chuir sé meidhl air féin
                    chun magaidh, d'á mhéid trioblóid agus teinneas a bhí air.</p>
                <p>“Ní chuige sin a thugas uaim an t-airgead,” arsa Séadna.</p>
                <p>“Cá bh' fhios dómh-sa san?” arsa 'n Fear Dubh.</p>
                <p>“Fuarais do mholadh go h-árd pé i n-Éirinn é. Agus bhí lot eile sa sgéal. Is mó
                    go mór an díobháil 'ná an tairbhe dhéin an t-airgead do chuid acu, dá mba 'na
                    ghátar go cruaidh féin dóibh é. Tá cuid acu lastíos anois agam go daingean agus
                    ní h-ann a bhéidís mura mbéadh tusa thabhairt mo chod' airgid dóibh. Dá leig-
                    theá dhóibh bás d'fhághail do 'n ghorta is thuas a bhéidís anois. Thugais déirc
                    dóibh, dar leat, mar olc orm-sa. Fan go dtéidhmíd síos agus go bhfeicir iad.
                    Ansan iseadh thuigfir tairbhe do shaothair agus cé air gur dhéinis an t-olc.
                    Ansan iseadh chídhfir cad é an buidhchas atá acu ort. Mholadar thú nuair a
                    thugais an t-airgead dóibh. Gheabhair a mhalairt sin de mholadh uatha nuair a
                    raghair síos ar ball i n-aonfheacht liom-sa.”</p>
                <p>“Measaim,” arsa Séadna, “gur mhaith é do chong- namh-sa chun a chur fhiachaibh
                    ortha a n-aimhleas do bhaint as an airgead. Ní dhéanfadh an t-airgead díobháil
                    dóibh mura mbéadh tusa bheith ag séideadh fútha.”</p>
                <p>“Ba ghairid le dul mo dhícheal ortha mura mbéadh tusa do thabhairt an airgid
                    dóibh,” arsa 'n Fear Dubh.</p>
                <p>Do stad Séadna tamall ag feuchaint air.</p>
                <pb n="269"/>
                <p> “Fiafruighim an méid seo dhíot,” ar seisean. “Cad é an bac a bhí ort féin an
                    t-airgead do thabhairt dóibh? Cad ba ghádh dhuit bheith ag feitheamh liom-sa
                    chun é thabh- airt dóibh? Nó an ar mhaithe leó nár thugais dóibh é? Choimeádais
                    uatha é, is dócha, le h-eagla go ndéanfadh sé díobháil anama dhóibh! Ní h-í sin
                    tásg atá amuich ort. B' fhéidir go bhfuil éagcóir d'á dhéanamh ort.”</p>
                <p>“Cuir uait an magadh!” arsa 'n Fear Dubh. “Ní h-ar mhaithe leó nár thugas féin
                    dóibh é. Ní'l aon tásg amuich orm ach an fhírinne. Níor thugas féin dóibh é mar
                    ní ghlacfaidís uaim é, d'á mhéid dúil a bhí acu ann agus d'á mhéid gádh a bhí
                    acu leis. Ní h-é gach aoinne dhéan- fadh an margadh liom a dhéinis-se liom.”</p>
                <p>“Is dócha nach é gach aoinne thiocfadh as mar atá tagaithe as agam-sa,” arsa
                    Séadna.</p>
                <p>“Seachain!” arsa 'n Fear Dubh. “Ní'l tagaithe as agat fós.”</p>
                <p>“Fágaimís sin mar atá sé go fóil,” arsa Séadna.</p>
                <p>“Glacaimís an gnó i ndiaigh chéile. Socaruighmís gach nídh fé leith. Dar leat-sa,
                    is mó an díobháil 'ná an tairbhe a dhéineas nuair a thugas uaim an t-airgead 'na
                    dhéirc. Is dócha gur cuimhin leat an chéad dhéirc a thugas uaim as an sparán. Is
                    cuimhin leat an bhaintreach gur thugas an cíos di i dtreó ná curfaí a' seilbh an
                    tíghe bhig í. Ba mhaith liom go 'neósfá dhom cad é an díobháil áirighthe a
                    dhéineas do'n bhaintrigh nuair a thugas an cíos san di.”</p>
                <p>“Is dóich leat,” arsa 'n Fear Dubh, “gur dhéinis ana ghníomh an lá san. B'
                    fhéidir go gcuirfead iongnadh ort nuair a déarfad leat gur choisgis gníomh an lá
                    san dob' fhearr go mór agus dob' uaisle 'ná an gníomh a dhéinis.”</p>
                <p>“Cad é an gníomh uasal a choisgeas an lá san?</p>
                <pb n="270"/>
                <p> Cuir a ainim air. Ní dhéanfaidh caint fhánach de'n tsórd san an gnó. Dá leiginn
                    leat-sa caint fhánach a dhéanamh ar an gcuma san ní fios cá stadfaimís, agus
                    churfá an dubh 'na gheal orm agus an geal 'na dhubh. Siní do cheard. Caith uait
                    an cheard san anois agus labhair cruinn. Cuir a ainim agus a shloinne ar an
                    ngníomh uasal a choisgeas an lá thugas an cíos do'n bhaintrigh amach as do
                    sparán.”</p>
                <p>“Labharfad cruinn, ná bíodh eagal ort,” arsa 'n Fear Dubh. “Dá gcurtí an
                    bhaintreach amach an lá úd chuirfeadh sí a toil le toil Dé, mar a dhéinean sí i
                    gcómh- nuidhe, an snamhaire. B' uaisle an gníomh é sin 'ná an gníomh a
                    dhéinis-se nuair a thugais an cíos di, rud nár luígheaduigh thú féin blúire ar
                    domhan. An dtuigean tú an méid sin? Nó an gádh dhom labhairt níos cruinne?”</p>
                <p>“Tá go breagh!” arsa Séadna. “Tá go h- áluinn!” ar seisean, “go h-áluinn ar fad!
                    Is dócha,” ar seisean, “gur bh' uaisle 'ná aon taobh acu an gníomh a bhéadh
                    déanta ag an mbáille dá gcuireadh sé amach í.”</p>
                <p>“Conus san?” arsa 'n Fear Dubh, agus chuir sé bior ar a dhá shúil.</p>
                <p>“Dhe 'sdó feuch anois nach dall ataoí!” arsa Séadna. “Chuirfeadh sí a toil le
                    toil Dé. Ach nach é an báille a chuirfeadh fhiachaibh uirthi san do dhéanamh?
                    Nuair a curtar baintreach amach agus nuair a curtar í féin agus a páistí bochta
                    le fuacht agus le fán, má chuirean sí a toil le toil Dé is gníomh uasal é. Ní
                    h-uirthi féin, ámhthach, is ceart a bhuidhchas do bheith ach ar an mbáille do
                    chuir amach í. Mura mbéadh an báille ní déanfaí an gníomh uasal. Ná tuigean
                    tú?”</p>
                <pb n="271"/>
                <p> “Ó, go deimhin is géar-chúiseach an duine thú!” arsa 'n Fear Dubh. “Dá mbéadh
                    oiread agat d'á fhulang agus atá agam-sa d'á fhulang anso b' fhéidir go mbain-
                    feadh sé cuid de'n ghéar-chúis díot!”</p>
                <p>“Tá leigheas na baintríghe agat air,” arsa Séadna.</p>
                <p>“Cad é an leigheas é sin?” arsa 'n Fear Dubh.</p>
                <p>“Do thoil do chur le toil Dé, moladh go deó leis!” arsa Séadna.</p>
                <p>“Ní chuirfinn dá dtugtí réim na bhFlathas dom air!” arsa 'n Fear Dubh.</p>
                <p>“Ó, an eadh!” arsa Séadna. “Ambasa bíodh do rogha agat féin. ‘Beatha dhuine a
                    thoil, dá mba ag gabháil d'á thóin sa loch,’ nó mheasas a rádh, ‘sa teine.’ Ach
                    inis an méid seo dhom. An amhlaidh a mheasfá a rádh, suas le m’ beul, nár
                    dhéineas olc ort le n-ar thugas de d' chuid airgid do bhochtaibh Dé?”</p>
                <p>“Ní mór a dhéinis,” arsa 'n Fear Dubh, “agus ní fiú é trácht air seachas an t-olc
                    a dhéinis orm le gníomh uait féin nár bhain leis an airgead i n-aon chor.”</p>
                <p>“Ní cuimhin liom aon ghníomh a dhéineas dob' fhearr 'ná ar dhéineas de dhéirc
                    leis an airgead,” arsa Séadna.</p>
                <p>“Chuireas-sa namhaid ad' threó agus níor ghéillis di,” arsa 'n Fear Dubh.</p>
                <p>“Namhaid!” arsa Séadna. “Ní raibh aon namhaid riamh agam ach tú féin. Ní dócha go
                    measfá go ngéill- finn duit-se an fhaid fhéadfainn an lámh uachtair fhághail
                    ort.”</p>
                <p>“Ba shuarach le rádh mise mar namhaid seachas í siúd,” arsa 'n Fear Dubh.</p>
                <pb n="272"/>
                <p> “Seachas í siúd!” arsa Séadna. “Ní cuimhin liom a leithéid. Cé r' bh' í féin?
                    Cuir a h-ainim uirthi dhom. Cruinnigh do chaint. Cuir uait an
                    fhánaidheacht.”</p>
                <p>“An bhean a dhéin cloch de d' chroídhe agus ceó de d' cheann agus tulach
                    ceardchan de t' aigne! An bhfuil san cruinn a dhóithin duit?” arsa 'n Fear
                    Dubh.</p>
                <pb n="273"/>
            </div>
            <div type="chapter">
                <head>Caibidiol a dó a's tríochad.</head>
                <p>Do stad Séadna ag feuchaint air. Chimil sé a lámh d'á shúilibh agus d' fheuch sé
                    airís air. D' fheuch an bheirt ins na súilibh ar a chéile ar feadh tamaill.</p>
                <p>“Is tú an diabhal!” arsa Séadna, fé dheire.</p>
                <p>“Ní bhainfeadh an diabhal féin an bhearna dhíot-sa!” arsa 'n Fear Dubh. “Cheapas
                    go gcuirfeadh an t- airgead amú' thú. Is anamh duine a gheibhean é ná déinean
                    aimhleas dó féin agus b' fhéidir d' á lán eile, mar gheall air. Tagan aimhleas
                    d' á bhárr do'n t-é a gheibhean é agus aimhleas do'n t-é ná faghan é. An t-é
                    gheibhean é tagtar ar an mbóthar roimis sa n-oídhche agus marbhuightear é chun
                    an airgid a bhaint dé. Isé an t-é ná faghan an t-airgead a mharbhuighean an t-é
                    a gheibhean é. Sin aimhleas do'n bheirt sin de bhárr an airgid. Déinean an
                    t-airgead fiche aimhleas nach iad san. Is 'mó duine chaillean a mheabhair le
                    baois agus le uabhar agus le mór-is-fiú, a bhéadh úmhal go maith dá mbéadh sé
                    dealbh. Is 'mó duine a dhéinean ciorbhadh ar a shaoghal le meisgeóireacht nuair
                    a bhíon a phócaí lán, agus go mairfeadh sé céad dá mbéidís folamh.”</p>
                <p>“Is dóich liom go bhfuil iaracht de dhearmhad ort sa méid sin,” arsa Séadna. “An
                    fear úd a mharbhóch' duine chun an airgid d' fhághail, cad ba ghádh dhó an
                    marbhadh san do dhéanamh dá mbéadh a dhóithin airgid aige féin? Measaim-se go
                    gcuirean pócaí folamha daoine ar a n-aimhleas chómh minic agus chuirid na pócaí
                    lána ar a n-aimhleas iad. Is dócha gur eól duit an sean fhocal: ‘Teasbach dearg
                    nó fíor-riactanas an dá nídh is fearr chun duine cur ar aimhleas.’”</p>
                <pb n="274"/>
                <p> “Siné ball, díreach, 'nar mhillis-se mise glan,” arsa 'n Fear Dubh. “Bhí an
                    fíor-riachtanas ar dtúis ort agus níor dhéin sé aimhleas duit. Dhéinis an déirc
                    nuair ná raibh agat ach na trí sgillinge. Nuair a chonac san bhí a fhios agam ná
                    déanfadh an riachtanas ba ghéire aon aimhleas duit. Bhíos lán deimhnightheach go
                    ndéan- fadh an saidhbhreas duit an rud a theip ar an riachtanas. Níor dhéin.
                    Nuair a chonac ná raibh aon bheann agat ar an saidhbhreas ach chómh beag leis an
                    riachtanas cheapas teacht ort ar shlígh eile. Chuireas an namhaid eile úd ad'
                    threó. Is mór é m' eólus ar dhaoinibh agus is dlúth é mo thaithíghe ortha. Is
                    minic a chonac duine ná déan- fadh riachtanas aimhleas dó, agus is minic a
                    chonac duine ná déanfadh saidhbhreas aimhleas dó. Ach is anamh riamh a chonac
                    duine ná bainfeadh an namhaid eile úd d'á bhunaibh é. Níor bhain an namhaid eile
                    sin thusa de d' bhunaibh agus bhain sin mise de m' bunaibh. Tá teip- ithe orm a
                    dhéanamh amach cad é an saghas duine thú i n-aon chor.”</p>
                <p>“Namhaid! namhaid! a thugan tú uirthi!” arsa Séadna. “Ní namhaid í, agus is ró
                    mhaith is eól duit- se nach eadh. Ní tusa chuir am' threó í. Isé Dia chuir am'
                    threó í, moladh go deó leis! Dá mbéadh a leithéid agat-sa le cur am' threó ní
                    baoghal ná go gcurfá a malairt siúd am' threó. Dá mbéadh namhaid agat 'á toghadh
                    dhom gan amhras do thoghfá namhaid i gceart. Cuir uait an camastuíol. Inis an
                    fhírinne. Ní thaith- nean an fhírinne leat, nídh nach iongnadh, ach tá ort an
                    fhírinne d'innsint sa chathaoir sin d'á mhéid fuath atá agat di. Inis an
                    fhírinne dhom. Cad chuige dhuit namhaid a thabhairt uirthi siúd, agus cad chuige
                    dhuit a rádh gur tusa chuir am' threo í?”</p>
                <p>“D'á mhéid í do chiall agus do thuisgint ní thuigean <pb n="275"/> tú mo
                    ghnó-sa,” arsa 'n Fear Dubh. “Is dóich leat-sa gur ó n-a namhaid a thagan mí-ádh
                    agus mí-fhortiún agus aimhleas ar dhuine. Tá dearmhad mór ort. Caradas agus
                    muíntearthas agus grádh agus ionmhuine isiad a tharaingean chun aimhleasa leath
                    an tsaoghail, ní h-eadh, ach formhór an tsaoghail. Béidh duine ar a chosaint
                    féin i n-aghaidh a namhad ach ní bhéidh sé ar a chosaint féin i n- aghaidh a
                    charad. Má gheibhean duine cómhairle a aimhleasa ó n-a namhaid ní ghlacfaidh sé
                    an chómhairle. Déanfaidh duine rud ar a charaid ná déanfadh sé choídhche uaidh
                    féin. I n-aghaidh an aon duine amháin a dhéinean a aimhleas as a chómhairle
                    féin, tá fiche duine agus is cómhairle ó charaid a chuirean suas chuige iad. Dá
                    leigtí dhóibh féin b' fhéidir gur b' é a leas a dhéanfaidís. Dá mba ó namhaid a
                    gheabhaidís an chómhairle ní baoghal go nglacfaidís an chómhairle. Is minic a
                    dhéin duine a leas le diúltughadh do chómhairle a gheabhadh sé ó namh- aid. Ní
                    h-ó n-a namhaid a bhíon duine i gcontabhairt a aimhleasa choídhche ach ó n-a
                    cháirdibh. D'á dhílse é an caradas iseadh is mó an chontabhairt agus is measa an
                    t-aimhleas, mar iseadh is tugtha an géille. Má 's grádh do mhnaoi a bhéidh ag
                    seóladh an duine ar a aimhleas, sin deire le cómhairle leasa agus sin deire le
                    cosaint ag an nduine sin air féin. Sin deire le ciall agus le meabhair agus le
                    tuisgint agus le breitheamhantas an duine sin. D'á fheabhas í an bhean iseadh is
                    críochnuighthe an mhí-chiall sa bhfear. Má thugan bean áluinn, fhógh- anta,
                    chiallmhar, dhathamhail, óg, grádh a croídhe go h- iomlán do'n fhear san, agus
                    eisean di sin, déanfaidh an fear san éagcóir ar a bhreitheamhantas féin agus
                    déanfaidh fé a aimhleas os cómhair a shúl níos túisge 'ná mar a dhéanfadh sé rud
                    ba dhóich leis ná taithnfeadh léi-se. Agus déanfaidh sise an cleas céadna
                    díreach <pb n="276"/> níos túisge 'ná mar a dhéanfadh sí an rud ba dhoich léi ná
                    taithnfeadh leis-sean. Tá breall ar an sean fhocal sa n-aon nídh amháin sin, pé
                    'n-Éirinn é. Is maith a rud teasbach dearg chun duine chur ar a aimhleas, agus
                    is maith an rud fíor-riachtanas chun duine chur ar a aimhleas, ach tá rud is
                    fearr chuige 'ná aon taobh acu, 'sé sin grádh, nó caradas, nó ionmhuine. Tá
                    daoine thíos i n-ifrean anois agam, daoine a dhéin aimhleas dóibh féin mar
                    gheall ar ghrádh nó ar charadas, agus ní baoghal go mbéidís ann dá mba ná béadh
                    chun iad do chur ann ach teasbach nó riachtanas. Is 'mó fear agus bean gur theip
                    orm glan aon dochar a dhéanamh dóibh le teasbach ná le riachtanas, agus nár
                    sheasaimh abhfad gan aimhleas a dhéanamh dóibh féin nuair a chuireas an namhaid
                    eile úd 'na dtreó. Chuireas, mar a dúbhart leat, an namhaid eile úd ad'
                    threó-sa, ach ní raibh aon nídh d'á bhárr agam. Rud is anamh dom, do theip orm
                    aon bhúntáiste bhreith ort. Ní dóich liom gur duine thu i n-aon chor, i gceart.
                    Ní thaithnean leat mé thabhairt namhaid uirthi. Nach í an namhaid is namhadaíghe
                    ag duine an namhaid is mó dhéanfaidh d'aimhleas dó?”</p>
                <p>“Tugaim an t-éitheach duit amach as do bheul féin,” arsa Séadna. “Níor dhéin sí
                    aon aimhleas dómh-sa agus d'á bhrígh sin is bréag duit namhaid a thabhairt
                    uirthi.”</p>
                <p>“Níor dhéin sí aimhleas duit, ach ní h-uirthi is ceart a bhuidhchas san do
                    bheith, ná orm-sa. Dhéin sí a dícheal chuige agus dhéineas-sa mo dhícheal
                    chuige. Dhéin sise a dícheal tré mhéid a grádh dhuit. Dhéineas-sa mo dhícheal
                    agus geallaim dhuit nach tré grádh dhuit é. Theip an cluiche orainn araon.
                    D'imireas an cheard is fearr a bhí agam ort, ach tá buaidhte agat orm.”</p>
                <p>“Ní mholaim do cheard,” arsa Séadna, “pé meas <pb n="277"/> atá agat féin uirthi.
                    Mheasas a rádh ‘nár chúitighthear do shaothar leat!’ ach crosaim airís tú.
                    Deirim ó chroídhe leat, go gcúitighthear do shaothar leat! Ba mhór an truagh a
                    leithéid de shaothar a dhul gan a chúiteamh. Chuiris namhaid, dar leat, am'
                    threó-sa. Measaim gur dhéinis dearmhad i mball éigin ad' chúntaisí. Ní mar a
                    braithtear a bídhtear go minic. Thugais airgead dómh- sa le h-ionchas go
                    ndéanfadh sé aimhleas dom. Theip ort i dtaobh an airgid. Chuiris an namhaid
                    eile, mar a deirir, am' threó. Do theip ort sa tarna cluiche fé mar a theip ort
                    sa chéad chluiche. Inis dom go cruinn cad air go bhfuil a mhilleán agat an
                    cluiche do dhul ad' choinnibh. Labhair cruinn, léir. Ní thaithnean fánaí-
                    dheacht cainte liom. Gan amhras is tú chuir am' threó an t-airgead. Ní chreidim
                    uait gur chuiris aon nídh eile am' threó. Táir ró oilte ar an éitheach. Ní
                    féidir do dhuine rud a chreideamhaint uait mura bhfeicidh a dhá shúil féin é.
                    Inis an fhírinne dhom.”</p>
                <p>“Innsim an fhírinne uaireanta,” arsa 'n Fear Dubh, “agus 'neósfad anois í.
                    'Neósfad duit í i dtreó go bhfeicfidh do dhá shúil féin í. Is maith liom í dh'
                    innsint duit mar tá a fhios agam ná taithnfidh sí go ró mhaith leat. Cheapas go
                    gcomáinfeadh an t-airgead amú' thú mar a chomáinean sé gach aoinne a gheibhean
                    é, nach mór. Cheapas nár bh'fhada go mbéidhtheá agam gan puínn de d' dhuagh
                    fhághail. Nuair a fuaras ar an aonach tú ag ceannach an chapaill mheasas go
                    rabhais agam láithreach. Cheapas go raibh do phort seinnte, nach mór sul a raibh
                    sé tosnuighthe i gceart. Nuair a chonac ag imtheacht tú agus gan an ceannach
                    déanta bhí iongnadh orm cad a bhí ag cur ort. Thugas tarcuisne dhuit os cómhair
                    na ndaoine feuchaint an bhfillfeá agus an t-airgead do dhíol. Níor fhillis.
                    Chromais do cheann agus <pb n="278"/> do rithis leat féin mar a dhéanfadh
                    spreallairin madra —”</p>
                <p>“Tuigim,” arsa Séadna. “Comáin leat.”</p>
                <p>“Tá óigbhean ansan thiar,” arsa 'n Fear Dubh, “agus ó'n lá a baisteadh í go dtí
                    an lá atá indiu ann tá teipithe orm glan filleadh ná feacadh bhaint as a toil
                    'ná as a h-aigne. Pé toirmeasg a chuirim 'na treó ní bhainean sé aon
                    bharathuisle aisti. Bhí sí ag teacht ó'n sráid tráthnóna. Chuireas righneas
                    uirthi. Thuit a codla uirthi i lúib de'n bhóthar. Nuair a dhúisigh sí as a codla
                    bhí sé i n-am mhairbh na h-oídhche. Ghluais sí fé dhéin an bhaile agus í ag
                    crith le h-eagla. Nuair a bhí sí ag déanamh siar ar Bhóthar na Bró cé bhéadh ar
                    lár an bhóthair ann roímpi ach an sprid. Shíleas go dtuit- feadh an t-anam
                    aisti. Chuireas mé féin ad' chlódh-sa. Bhuaileas tháirse amach. D'aithin sí
                    thusa ionam. Dhéin- eas ceann ar aghaidh ar an sprid agus sgian choise duibhe
                    am' láimh agam, mar 'dh eadh. Ba ghearr go raibh deire leis an sprid. Ansan d'
                    fhilleas ar an óig- mhnaoi agus dhéineas í thionnlacan siar isteach go dorus
                    tíghe a h-athar.”</p>
                <p>“Dá mbéadh a fhios aici cé bhí 'ghá tionnlacan!” arsa Séadna.</p>
                <p>“Cheap sí gur tusa a bhí 'ghá tionnlacan,” arsa 'n Fear Dubh, “agus is dóich liom
                    go raibh iaracht de mhórdháil uirthi a rádh gur chuir aon duine é féin i n-a
                    leithéid de chontabhairt ar a son. As san amach tháinig árd uraim aici dhuit-se.
                    Ní fheacaís daonaidhe riamh sa chás 'na raibh sí ó'n oídhche sin amach. Bhí an
                    sgéal aici díreach mar a bhí ag an bhfile úd a dúbhairt:—</p>
                <p>‘Is bocht an toisg an toisg go bhfuilim i bpéin; Mo thuisgint ó m' thoil, a's mo
                    thoil ag druidim ó m' chéill! <pb n="279"/> Ní thuigean mo thoil an toil do'm
                    thuisgint is léir; Nó má thuigean ní toil léi ach toil a tuisgiona féin!’</p>
                <p>“Bhí a fhios ag an gcailín mbocht go raibh a toil ag imtheacht bun os cionn le
                    n-a ciall, a toil 'ghá tiomáint agus a ciall 'ghá tarang siar; a toil ag
                    tabhairt a croídhe agus a h-aigne suas duit-se, agus a ciall 'ghá thaisbeáint di
                    go soiléir go raibh óinseach aici d'á dhéanamh dí féin mar gheall ort. Bhí an
                    chaismirt chómh dian san 'n-a h-aigne gur imthigh a goile uaithi agus ná féadadh
                    sí aon neul de'n oídhche do chodladh. Nuair a chíodh sí thusa, agus dob' orm-sa
                    a bhuidhchas gur mhinic sin, ba bheag 'ná go n-imthigheadh a raibh de mheabhair
                    an tsaoghal aici amach as a ceann agus as a h-aigne. 'Na dhiaigh san, nuair a
                    thuigeadh sí í féin, ba dhóich leat go ndéanfadh dhá leath d'á croídhe le náire
                    agus le ceann- fé agus le cathughadh. Fé dheire chuir sí chúgat an bhaintreach,
                    mar is eól duit.”</p>
                <p>“Go gcúitighthear do shaothar leat!” arsa Séadna go dúrthachtach.</p>
                <p>“Tá sé cúitighthe liom cheana go h-iomlán,” arsa 'n Fear Dubh, “agus is ort-sa
                    atá a bhuidhchas agam. Is mise chuir ad' threó í. Ná bíodh aon phioc d'á
                    mhearbhall ort. Do chuireas ad' threó í agus do choimeádas ad' threó í. Do
                    thuigis méid a maitheasa. Do thuigis feabhas agus uaisleacht a h-aigne. Do
                    bhreithnighis áil- neacht a snuadh agus a clódh agus a pearsan gan locht. Ní
                    raibh bean eile ar t' aithne i n-aon ghaor do bheith chómh dathamhail léi. Is
                    doimhinn, dorcha, dúblálta an fear thú. Is beag é eólus aoinne ar an rud a bhíon
                    istigh ad' chroídhe nuair a oirean duit é choimeád agat féin, ach níor fhéadais
                    a choimeád uaim-se conus a bhí an sgéal agat 'na taobh súd. D'á dhoimhne agus
                    d'á <pb n="280"/> dhoirche é do chroídhe níor fhéadais an t-eólus a choimeád
                    uaim-se go raibh a grádh súd chómh láidir chómh daingean ionat agus bhí grádh do
                    mhnaoi i gcroídhe aon fhir d'ár mhair riamh. Níor mheasas go raibh an fear san
                    beó ar an saoghal so d' fhéadfadh chur 'na choinnibh! Is beag má chuir aon rud
                    riamh oiread iongnadh orm agus chuir an freagra úd a thugais ar an mbaintrigh.
                    Má dhéineas dícheal riamh do dhéineas an uair sin é, chun tusa chur i dtreó ná
                    féadfá tarang siar. Do bhuadhais orm d' aimhdheóin mo dhíchil. An bhean is fearr
                    i n-Éirinn chuiris ód' chroídhe í agus a grádh greamuighthe ionat! Chuiris ó d'
                    chroídhe í agus a croídhe d'á raobadh le grádh dhuit! Ní fheadar an duine daona
                    i n-aon chor thú! Ba chuma leat dá gcurthá sa n-uaigh í! Cad é an díobháil dom
                    ach an chúis. Do chroídhe féin agus a croídhe sin do stracadh ó n-a chéile — ar
                    son an —”</p>
                <p>“Críochnuigh é!” arsa Séadna.</p>
                <p>“Ar son an t-É atá thuas!” arsa 'n Fear Dubh. “‘Slánuightheóir’ a thugan sibh
                    air. Siné an gníomh a thug an lámh uachtair duit orm-sa. Siné an gníomh le n-ar
                    bhrúighis agus le n-ar mhillis mé, agus ní h-é do chuid déarca gan áird gan
                    tairbhe.”</p>
                <p>“Tá a lán cainte déanta agat,” arsa Séadna, “ach sa chaint go léir ní'l innste
                    agat ach taobh de'n sgéal. Is fíor dhuit go gcuirean grádh agus caradas agus
                    muíntearthas agus ionmhuine a lán daoine ar a n-aimhleas. Ach nach mór an
                    iongnadh ná feicean tú go gcuirid na neithe céadna san a lán daoine ar a leas
                    leis? Déanfaidh duine rud ar a charaid ná déanfadh sé choídhche uaidh féin. Agus
                    déanfaidh duine a leas go minic, ar chómhairle mhaith ó chara dhílis chiallmhar,
                    an uair, b' fhéidir, gur b' é a aimhleas a dhéanfadh sé dá mba ná béadh an cara
                    san aige chun na cómhairle sin a <pb n="281"/> thabhairt dó sa n-am chóir. ‘Má
                    's grádh do mhnaoi,’ arsa tusa, ‘a bhéidh ag seóladh an duine ar a aimhleas, sin
                    deire le cosaint ag an nduine air féin.’ Tá go maith. Ach cuir i gcás gur bean
                    fhóghanta chiallmhar an bhean, bean a bhreithneóchaidh 'na h-aigne go géar agus
                    go cruinn na neithe a bhéadh aimhleasta do'n fhear san, agus a dhéanfaidh a
                    dícheal ar é mhealladh uatha, bean a bhéidh coitchianta ag guidhe chun Dé ar son
                    an fhir sin, 'ghá iaraidh ar Dhia é chur bun os cionn le gach droch nídh agus a
                    aigne do spriocadh chun an ruda a dhéanfaidh tairbhe anama agus chuirp dó, bean
                    a dhéanfaidh úsáid de'n ghrádh atá ag an bhfear san di chun a chur fhiachaibh
                    air an droch nídh a thaithnean leis féin do sheachnadh agus an rud fóghanta a
                    thaithnean léi-se do dhéanamh, nach dóich leat gur maith an congnamh, i dteannta
                    grásta Dé, an bhean san chun an fhir sin do chur ar a leas agus chun é choimeád
                    ó n-a aimhleas? Dar leat-sa ní'l ach ciall chun duine chur ar a leas, nó
                    mí-chiall chun é chur ar a aimhleas. Dhéinis féin aimhleas botúnta dhuit féin
                    aon uair amháin. Ba mhór í do chiall an uair sin. Ach measaim go raibh breall ar
                    do chiall! Is maith an rud ciall gan amhras. Ach tá neithe is fearr go mór 'ná
                    í. Is minic a dhéinean grádh agus muíntearthas agus caradas agus ionmhuine
                    tairbhe do theipfeadh ar chiall an domhain. Tá rud nach iad san go léir is fearr
                    'ná iad agus 'ná pé ciall a bhéadh ag dul leó. Ní fheadar an bhfuil aon eólus
                    agat-sa ar an rud san. Isé rud é 'ná úmhluigheacht. Tá a fhios agam go maith ná
                    taith- nean an rud san leat-sa. Nuair a bhís ag breithniughadh ar na neithibh is
                    fearr chun duine chur ar a aimhleas is mairg dhuit nár dhéin machtnamh beag ar
                    an nídh is fearr a choisgean aimhleas. An áit 'na mbíon an úmhluigheacht bíon
                    grásta Dé ann. Is treise go mór grásta Dé <pb n="282"/> chun an duine chur ar a
                    leas 'ná na neithe úd go léir d'áirighis-se chun an duine chur ar a aimhleas. Ní
                    h-é an gníomh úd a dhéineas-sa do mhill thú. Níor chóir puínn de bhuidhchas an
                    ghnímh sin a bheith orm-sa. Dhéin- eas an gníomh mar ní raibh leigheas agam air.
                    Feabhas na mná fé ndear é. Ní fhéadfainn a leithéid d'éagcóir a dhéanamh ar a
                    leithéid de mhnaoi. D'á olcas mé ní 'lim chómh h-olc leat-sa fós. Dá gcurthá
                    bean ná béadh chómh maith léi am' threó cá bh' fhios ná go n-eireóch' an cluiche
                    leat níos fearr. 'Neósfad-sa dhuit cad a mhill thú. Do sháruigh an t-olc ar an
                    olc agat. Do bhuaidh droch thaobh de d' ghnó ar an ndroch thaobh eile dhé.
                    ‘Ruith mhadra an dá cháis,’ isé a bhí ort. ‘Ní thagan an dá thráigh leis an
                    ngobadán.’ Dá bpósainn an uair úd í conus bhéadh an sgéal anois aici, agus agá
                    clainn, dá mbéidís ann!”</p>
                <p>“Agus nach shiné díreach a bhí uaim!” arsa 'n Fear Dubh. “Bhís i ngrádh léi chómh
                    mór agus a bhí aon fhear riamh i ngrádh le mnaoi. Ní fheaca riamh aon bheirt
                    chómh dlúithte i n-a chéile, chómh mór cion ar a chéile, chómh mór uraim d'á
                    chéile. Cé mheasfadh go bhféadfá í chur ó d' chroídhe! Cé mheasfadh go
                    bhféadfadh sise bheith sgartha leat-sa agus bheith beó! Admhuighim gur bhuaidh
                    an méid sin orm.”</p>
                <p>“Chuireas ó m' chroídhe í ar son an tSlánuightheóra,” arsa Séadna. “Ní fhéadfainn
                    a leithéid d' éagcóir a dhéanamh ar a leithéid de mhnaoí. Siné an sgéal go léir
                    agat. Má 's tú chuir am' threó í is tú féin a mhill thú féin. Dúbhraís gur theip
                    ort filleadh ná feacadh bhaint aisti riamh. Níor mhaith an chiall duit tabhairt
                    fúithi sa ghnó so. Ba chóir go raibh sean aithne agat uirthi. Cheapais greim
                    fhághail ar bheirt againn agus is amhlaidh atá greim daingean ort féin
                    anois.”</p>
                <pb n="283"/>
                <p> “Tá an éagcóir agat,” arsa 'n Fear Dubh. “Ní h-í fé ndear an cluiche ghabháil
                    am' choinnibh ach tusa. Phós- fadh sí thú láithreach dá n-iarthá uirthi thú
                    phósadh. Cad é sin agam dh'á rádh! Ní raibh ort é iaraidh uirthi. Bhí sí féin
                    chómh mór san as a meabhair le grádh dhuit gur dhéin sí rud nár mheasas
                    fhéadfadh sí a dhéanamh pé cor a bhéarfadh í. D'iar sí ort í phósadh — agus d'
                    eitighis í! Greadadh chúgat, cad é mar shaghas fir tú! Do ghníomh-sa isé mhill
                    mé. Uaisleacht an ghnímh sin isé mhill mé. An bhean san do chur ó d' chroídhe,
                    mar a dhéinis, níos túisge 'ná dhéanfá an éagcóir. Ní fheadar an bhfuil fear
                    eile beó d' fhéadfadh a leithéid do dhéan- amh. Siné mhill mé. Siné chuir tusa
                    ansan agus mise anso.”</p>
                <p>“Do thárla maith go leór,” arsa Séadna; “tusa ansan agus mise anso. Ní'l aon
                    locht agam-sa ar an órdughadh san, pé duine fé ndear é.”</p>
                <p>“Ní mar sin dómh-sa san,” arsa 'n Fear Dubh.</p>
                <p>“‘Moladh gach aoinne an t-ádh mar a gheabhaidh,’” arsa Séadna.</p>
                <p>“Seo! seo! leig uait me!” arsa 'n Fear Dubh. “Tá an mí-fhortiún ar an áit seó le
                    nímhneacht. Ní bhfuaras a leithéid de bheiriughadh le fada. Sgeímhle ort! Leig
                    uait me! Cad dob' áil leat anso dhíom!”</p>
                <p>“Go réidh! go réidh!” arsa Séadna. “B' fhéidir gur fada go mbéidhmís ar aghaidh a
                    chéile mar seo airís agus tá rud beag eile ag déanamh mearbhaill dom. Táim ag
                    éisteacht le d' chaint ansan le tamall maith. Is cruinn an tuairisg atá fághalta
                    agam uait ar a bhfuil de cheilg agus de chalaoís agus de chleasaibh agus de
                    chamastuíol imeartha agat orm féin le trí bliaghna déag. Ní raibh sa
                    chleasaidheacht san go léir, ámhthach, ach an rud ba cheart d' aoinne a cheapadh
                    bhéadh aige le <pb n="284"/> fághail uait-se. Ach an bheart a dhéinis ar an
                    óig-mhnaoi sin thiar, gan chúis gan adhbhar, gan ghádh gan riachtanas, gan í
                    'ghá thuilleamh uait ar aon tsaghas cuma d'ár dhealbhuigh Dia (moladh go deo
                    leis!) is dóich liom gur b' í sin beart is gráinneamhla d'á bhfeacaidh aoinne
                    riamh déanta ag duine ná ag diabhal! Ní féidir an bheart san do shárughadh i
                    bhfeall ná i spriúnlaitheacht ná i n- olcas. Is í beart is caillte í, agus is
                    mailísíghe, is dóich liom, d'ár déineadh riamh. Faire fút! Ó, faire fút, a rud
                    ghránda! Agus tú féin, ní h-amháin ag admháil an ghnímh, ach ag maoidheamh as!
                    Níor mheasas go raibh do leithéid thíos i n-iachtar ifrinn féin. Gráin ort! Ó,
                    gráin mo sgart ort! Agus feuch. Deir- tear go rabhais-se lá ar an aingeal dob'
                    áilne agus ba ghile agus dob' uaisle agus dob' aoirde cáil d'á raibh i n-uachtar
                    na bhFlathas thuas! ‘Moladh le Righ na naomh! is mór 'dir indé agus indiu’ agat.
                    Dob' fhada síos an tuitim agat é. Ní foláir nó is beag d'á choinne a bhí agat
                    tamall go mbéarfadh sé ad' bheathaigh ort tú bheith ceangailte sa chathaoir
                    shúgáin sin agam- sa!”</p>
                <p>“Ní h-é sin atá ag déanamh mearbhaill duit,” arsa 'n Fear Dubh.</p>
                <p>“Táim ag teacht chuige,” arsa Séadna. “Is mór de dhuagh an oilc atá agat d'á
                    fhághail. Is dóich liom gur mó a gheibhean tú de dhuagh an oilc 'ná mar a fuair
                    aoinne riamh de dhuagh maitheasa. Agus gan agat de bhárr do shaothair ach an
                    t-olc. Is mór é t' eólus. Is mór í do chiall. Is ciall cheannaigh agat í, nó an
                    chuid is mó dhi. Tá inntleacht ghéar agat. Tá an aigne go h-aibigh agat. Ní'l
                    d'úsáid agat d'á dhéanamh des na tréithibh maithe san ach bheith ag saothrughadh
                    an oilc leó. Ní'l de thoradh ar do shaothar ach an t-olc. Is bocht an <pb
                        n="285"/> sgéal agat é. Ná béadh sé chómh saoráideach agat an saothar san go
                    léir, agus an t-eólus, agus an innt- leacht, agus an ghéar-chúis, agus an
                    chiall, má 's ciall cheannaigh féin í, do chur chun tairbhe éigin do shaoth-
                    rughadh? B' fhéidir, luath nó mall, go mbéadh rud éigin i n-éaghmais an oilc de
                    bhárr do shaothair agat.”</p>
                <p>D'fheuch an Fear Dubh ins na súilibh ar Shéadna agus mheas Séadna ná feacaidh sé
                    riamh feuchaint chómh diab- laídhe.</p>
                <p>“Feuch, a Shéadna,” ar seisean, “níor labhair aoinne riamh fós ar an gcuma san
                    liom. B' fhéidir dá labhradh ná béadh an sgéal indiu agam mar atá. Ní cuid ba
                    lúgha 'ná a fhonn a bhéadh orm do chómhairle ghlacadh agus rud a dhéanamh ort
                    feasda. B' fhéidir gur bh' fhearr déanaighe 'ná ró dhéanaighe. Ach cad dob' áil
                    leat anso dhíom anois? An airighean tú leat mé? Leig uait mé agus bíodh trí
                    bliaghna déag eile agat!”</p>
                <p>“Seadh go díreach!” arsa Séadna. “Agus ansan má théidhim ar aonach nó ar margadh
                    ag ceannach bó nó capaill tiocfair-se ad' fhear méaracán agus tabhar- fair
                    ‘gréasaidhe beag buídhe na mealbhóige’ orm os cómhair na ndaoine, agus béidh tú
                    ag faire orm, a gan fhios dom, do ló agus d' oídhche, feuchaint cathain a
                    dhéanfainn dearmhad. Ní beag liom de'n tsórd san margaidh.”</p>
                <p>“Cuirimís sa mhargadh gan mé teacht ad' ghoire i n-aon chor i gcaitheamh na
                    h-aimsire,” arsa 'n Fear Dubh.</p>
                <p>“Ná aoinne uait,” arsa Séadna.</p>
                <p>“Ná aoinne uaim,” arsa 'n Fear Dubh.</p>
                <p>“Agus neart a bheith dhom ar aon úsáid is maith liom a dhéanamh de'n airgead,”
                    arsa Séadna.</p>
                <p>“Déin go rogha úsáid de,” arsa 'n Fear Dubh <pb n="286"/> “Ceannaigh a bhfuil de
                    bhuaibh agus de chapaillibh ar aontaíbh na h-Éirean leis má 's maith leat
                    é.”</p>
                <p>“Agus mise do chur brígh na mionn ort-sa fé mar a chuiris-se orm-sa,” arsa
                    Séadna.</p>
                <p>“Táim sásta,” arsa 'n Fear Dubh.</p>
                <p>“Abair ‘Bíodh 'na mhargadh!’” arsa Séadna.</p>
                <p>“Bíodh 'na mhargadh!” arsa 'n Fear Dubh.</p>
                <p>“Fé bhrígh na mionn!” arsa Séadna.</p>
                <p>“Fé bhrígh na mionn!” arsa 'n Fear Dubh.</p>
                <p>A dhaoine mh' áran agus mh' anama! Ní túisge bhí an focal san as a bheul ag an
                    bhFear nDubh 'ná bhí sé 'na shuídhe as an gcathaoir agus a dhá láimh sínte amach
                    aige chun beirthe ar Shéadna!</p>
                <p>“A phreabaire,” ar seisean, “dúbhart ná tiocfainn ach ní dúbhart go
                    n-imtheóchainn!”</p>
                <p>Ba mhaith an mhaise ag Séadna é, do tharaing sé an lámh dheas amach as a
                    bhrollach agus an tseóid aige inti, agus d'árduigh sé an lámh i gcoinnibh a
                    namhad.</p>
                <p>“Fíoghar na Croise Céasda idir mé agus tú!” ar seisean, agus dhéin sé Fíoghar na
                    Croise leis an láimh agus an tseóid inti.</p>
                <p>Nuair a chonaic an Fear Dubh an lámh do tharaing sé siar beagán. Nuair a dúbhairt
                    Séadna na focail bheannuighthe, le linn Fíoghair na Croise dhéanamh dó, las an
                    solus sa liarthóid chómh láidir sin go raibh sé ag taithneamh tríd an láimh
                    amach, i dtreó go raibh radharc ar na cnámhaibh agus ar na féitheachaibh. Le
                    linn na bhfocal a chríochnughadh do Shéadna do dhéin liarthóid teine de'n Fhear
                    Dhubh os cionn na cathaoireach. Ansan do tháinig mar bhéadh soc caol thíos ar an
                    liarthóid teine agus do ghluais sí síos tríd an gcathaoir, 'na slabhra teine,
                    agus síos tríd an dtalamh, sa n-áit díreach 'na raibh an sgilling.</p>
                <pb n="287"/>
                <p> An fhaid a bhí an slabhra teine ag sleamhnughadh síos tríd an dtalamh do
                    mhothuigh Séadna mar a bhéadh fion- achrith 'na chroicean agus mar a bhéadh
                    luasgadh fola 'na bhallaibh beatha agus 'na cholainn agus suas 'na cheann.</p>
                <p>“Moladh le Rígh na naomh!” ar seisean.</p>
                <p>Bhí a cheann i rachtaibh sgolta le teinneas. Do bhailigh sé leis, chómh maith
                    agus d' fhéad sé é, go dtí an áit 'na raibh a leabaidh, agus shín sé inti. Bhí
                    sé gan aithne gan urlabhra láithreach.</p>
                <p> * * * * </p>
                <pb n="288"/>
            </div>
            <div type="chapter">
                <head>Caibidiol a trí a's tríochad.</head>
                <p>Nuair a dhúisigh sé as a chodla is amhlaidh a fuair sé é féin agus é ag rádh na
                    bhfocal úd d'fhág sé gan chríoch- nughadh nuair a bhí sé ag caint leis an mnaoi
                    chos- nochtaithe ar an gcnuc.</p>
                <p>“Bheirim a bhuidhchas leis an Athair Síoruidhe a chruth- uigh thú! — agus le
                    h-Íosa Críosd a cheannuigh thú! — agus leis an Spioraid Naomh a bheannuigh
                    thú!”</p>
                <p>Dar leis féin is sínte ar an bplásóig a bhí sé, agus cheap sé go raibh sí ansúd i
                    n' aice, ach gan radharc a bheith aige uirthi. Nuair a choruigh sé a lámh agus
                    fuair sé an t-éadach leapthan air bhí iongnadh a chroídhe air. Bhí iongnadh ba
                    mhó 'ná san air nuair fheuch sé 'na thímpal agus chonaic sé frathacha an tíghe.
                    Chrom sé ar mhachtnamh agus ar smaoineamh agus ar chur agus ar chúiteamh i
                    n'aigne, a d' iaraidh a dhéanamh amach conus a tháinig sé isteach ó'n gcnuc.
                    Níor bh' fhéidir leis an sgéal a thuisgint. D' fheuch sé i dtreó na finneóige.
                    Chonaic sé duine thall i n-aice na finneóige. Bean dob' eadh í. An bhean
                    fhriotháilte chéadna a bhí ag tabhairt aire do Dhiarmuid Liath nuair a bhí an
                    bhreóiteacht air, isí a bhí ann! Tháinig iongnadh agus alltact ar fad ar Shéadna
                    nuair a chonaic sé í sin. Ní fheidir sé an tsaoghal cad a thug ann í, ná cad a
                    thug é féin sa n-áit 'na raibh sé, agus gur amuich ar an gcnuc, ar an bplásóig,
                    do shín sé chun codlata i dtusach na h-oídhche roim ré, dar leis. Cad a thug
                    isteach ó'n gcnuc é? Nó má tháinig sé féin isteach conus nár chuimhin leis
                    teacht isteach? An amhlaidh a shiúbhluigh sé isteach agus é 'na chodla? Do
                    mhothuigh sé a chnámha teinn. D'fheuch sé ar a dhá <pb n="289"/> láimh. Ní raibh
                    ionta ach na cnámha. Chuir sé lámh síos ar a chliabh. Bhí na h-asnaidheacha
                    chómh lom aige le seana chiseán!</p>
                <p>“Ní fheadar ó thalamh an domhain,” ar seisean, i n' aigne féin, “cad 'tá
                    imthighthe orm!”</p>
                <p>Ghlaoidh sé ar an mnaoi. Níor aithin sé a ghlór féin bhí an glór chómh lag san.
                    Phreab sise chuige anall láithreach. “Ó, moladh go deó le Dia! a Shéadna,” ar
                    sise, “tá do chiall agus do mheabhair agat fé dheire! Tá sé curtha dhíot agat.
                    Ní'l baoghal ort anois, le congnamh Dé.”</p>
                <p>“Cad tá curtha dhíom agam?” ar seisean.</p>
                <p>“Tá,” ar sise, “an t-éagcruas cinn ba mheasa d'ár bhuail riamh umam. Ach tá sé
                    imthighthe, buidhchas mór le Dia d'á chionn! Ná labhair a thuille anois, taoi 'n
                    tú ró lag chun puínn cainte dhéanamh. Ní fada go mbéidh tú láidir do dhóithin
                    chuige, le congnamh Dé. Tá deoch anso agam duit. Ól uaim é. Déanfaidh sé
                    maitheas duit. Siné!”</p>
                <p>“An fada 'táim anso, a Mháire?” ar seisean.</p>
                <p>“Tá trí seachtmhaine ó thánag-sa,” ar sise, “agus is dóich liom go rabhais
                    breóite trí lá sul ar cuireadh fios orm.”</p>
                <p>Do luigh Séadna siar agus dhún sé a shúile, ach ní chun codlata é.</p>
                <p>“Trí seachtmhaine!” ar seisean i n'aigne. “Cad tá imthighthe orm i n-aon chor? A
                    Mháire!” ar seisean leis an mnaoi.</p>
                <p>“Teacht! a Shéadna,” ar sise.</p>
                <p>“An bhfuil aon tuairim agat do'n chuma 'na dtáinig an bhreóiteacht orm?” ar
                    seisean.</p>
                <p>“D'airigheas iad 'á rádh,” ar sise, “gur dhócha gur bh'amhlaidh a chodlais amuich
                    agus gur buaileadh droch nídh <pb n="290"/> éigin ar do cheann. Bhí an ceann go
                    h-ana olc agat pé 'n-Éirinn é. Bhí sé go h-olc i gcaitheamh na h- aimsire go
                    léir. Is ar éigin fhéadadh ceathrar thú choimeád sa leabaidh uaireanta. Ach pé
                    mearbhall a bhí air tá sé imthighthe. Is gearr go mbéidh tú chómh maith agus
                    bhís riamh. Codail greas anois, a laoigh. Ná déin a thuille cainte go fóil. Ní
                    raghadh puínn cainte dhuit fós ach go h-olc. An codla isé dhéanfaidh tairbhe
                    dhuit. Luigh siar anois, a mhic ó, agus feuch an bhféadfá greas maith codlata
                    dhéanamh, go breagh agus go socair agus go sámh.” Agus do shocaruigh sí an
                    peiliúr fé n-a cheann. “Siné!” ar sise. “Ná labhair a thuille anois go
                    fóil.”</p>
                <p>Dhún sé a shúile 'ghá leigint air gur ag tuitim 'na chodla a bhí sé. I n-inead
                    aon chodlata dhéanamh, ámhthach, is amhlaidh a dhírigh sé ar mhachtnamh. Bhí
                    cúis mhachtnaimh aige. Trí seachtmhaine imthighthe, má b' fhíor caint na mná
                    friotháilte, agus go dtabharfadh sé féin an leabhar ná raibh thar trí h-uaire a'
                    chloig ó bhí sé amuich ar an gcnuc, ar an bplásóig chúnlaigh, ag caint leis an
                    mnaoi chos-nochtaithe! Pé cor a thabharfadh sé dhó féin ní fhéadfadh sé a
                    thuille aimsire dh' fhághail ann. Agus ansan, 'na choinnibh sin thall, cad a
                    bheir chómh lag é agus a bhí sé! Cad a bheir chómh lom é! Bhí sé chómh lag,
                    chómh lom, chómh snuighte amach agus bhéadh duine go mbéadh rátha luíghcháin
                    curtha dhé aige! Conus fhéadfadh a leithéid d' athrughadh teacht ar a cholainn
                    agus ar a bhallaibh beatha i n-aon trí h-uaire a' chloig amháin! Má bhí teinneas
                    agus breóiteacht agus trioblóid air chómh mór agus a dúbhairt an bhean, nár bh'
                    uathbhásach an obair a rádh nár fhan aon phioc d'á chuimhne aige! Pé troime ná
                    sáimhe codlata a bhéadh ar dhuine, nuair a dhúiseóch' sé as a chodla bhéadh
                    tuairim éigin aige d' fhaid nó do <pb n="291"/> ghioracht na h-aimsire a bhéadh
                    caithte sa chodla aige, bíodh a's ná cuimhneóch' sé ar aon nídh d'ár thuit amach
                    dó i gcaitheamh na h-aimsire. Níor mhar sin do Shéadna. Ní h-é amháin go raibh
                    gach ar thuit amach dó imthighthe as a chuimhne glan, ach bhí an aimsir féin
                    imthighthe uaidh glan. Thuig sé i n-a aigne go raibh trí h-uaire a' chloig, nó
                    mar sin, ó bhí sé ar an gcnuc ag caint leis an mnaoi chos-nochtaithe, agus thuig
                    sé i n-a aigne nár bh' fhéidir a thuille aimsire bheith ann. Cá bhfuaradh na trí
                    seacht- mhaine! B' shiní an cheist.</p>
                <p>Bhí an aimsir imthighthe glan as a chuimhne agus as a aigne. Thabharfadh sé an
                    leabhar ná raibh thar trí h-uaire 'chloig nó mar sin ó bhí sé sa phlásóig ar an
                    gcnuc ag caint leis an mnaoi chos-nochtaithe. Ní raibh aon bhlúire cuimhne aige
                    ar ar thuit amach dó ó'n neómat a sgar sí leis go dtí an neómat 'na dtáinig a
                    mheabhair dó ar a leabaidh. Bhí an aimsir sin, agus ar thuit amach dó i
                    gcaitheamh na h-aimsire sin, agus an méid d'á mheabhair agus d'á chuimhne a bhí
                    ag gabháil leis an aimsir sin, chómh glan as a aigne agus dá ngearthaí amach as
                    a cheann le sgiain iad. Ní raibh blúire cuimhne aige ar an lá breagh a bhí aige
                    ar an gcnuc, ná ar an radharc áluinn, ná ar na dúthaíbh breaghtha, ná ar
                    shiúbhal na gcnuc dó, ná ar phiocadh na mónadán dó, ná ar an sódhluist a thug
                    Neans dó, ná ar an gcuma 'nar fhill sé abhaile, ná ar an sníomh a bhí ar a aigne
                    agus é ag feitheamh leis an bhFear nDubh, ná ar theacht an Fhir Dhuibh, ná ar an
                    abhcóidigheacht a bhí eatartha, ná ar an gcuma 'nar sgaradar le chéile.</p>
                <p>Ba chuimhin leis, ámhthach, na trí bliaghna déag do bheith istigh.</p>
                <p>“Indiu atá sé le teacht,” ar seisean, i n-a aigne féin. “Is olc an t-am é agus mé
                    chómh lag so. — Ach <pb n="292"/> cad é sin agam d'á rádh?” ar seisean airís.
                    “Deir sí seo go bhfuil trí seachtmhaine ó buaileadh breóite mé! Ní rabhas
                    breóite indé. Lar na mháireach an lae indé a bhí sé le teacht. Is éagsamhlach an
                    sgéal é má 'tá trí seachtmhaine idir indé agus indiu! Agus má táid na trí
                    seachtmhaine ann tá an lá imthighthe agus an cladhaire úd gan teacht! B' fhéidir
                    ná tiocfadh sé i n-aon chor! Is greannmhar na trí seachtmhaine iad! Cá bhfuil an
                    tslígh dhóibh! Ní'l tar trí h-uaire 'chloig ó bhíos ag caint léi, agus ag
                    éisteacht léi, agus ag feuchaint uirthi. Ó! isí an t-aingeal í! Isí an t-aingeal
                    soluis í!”</p>
                <p>D'fhan sé ar feadh abhfad ag cuimhneamh uirthi, ar a gnúis áluinn, agus ar an
                    solus a bhí as a súilibh agus ar a h-éadan agus ar a beul. Chuimhnigh sé ar an
                    gcuma 'na ndéigh an solus ó n-a súilibh-sin isteach 'n-a shúilibh féin agus siar
                    'n-a cheann agus síos 'n-a chroídhe. Ba chuimhin leis an chaint adúbhairt sé
                    féin nuair a mhothuigh sé an t-áthas a tháinig air agus nuair a bhí sé ag
                    gabháil a bhuidhchais leis an Athair Síoruidhe a cruthuigh í agus leis an
                    Aon-Mhac a cheannuigh í agus leis an Spioraid Naomh a bheannuigh í. Ba chuimhin
                    leis gur labhair sise ach níor chuimhin leis anois cad dúbhairt sí. Ba chuimhin
                    leis gur airigh sé a glór agus guth a cainte, ach níor chuimhin leis gur thuig
                    sé an chaint. Ní raibh aon bhlúire cuimhne aige ar bhrígh na cainte. Pé fada
                    gairid do leanfadh sé ag machtnamh níor bh' fhéidir leis d' fhághail i n-a aigne
                    go raibh d' aimsir idir é agus an uair a sgar sé léi ar an gcnuc ach an t-aon
                    tamall amháin de'n oídhche, trí h-uaire 'chloig nó mar sin. An codla a tháinig
                    air nuair a bhí sí ag sgaramhaint leis, b' shiné an codla as a raibh sé tar éis
                    dúiseacht an neómat san, dar leis.</p>
                <pb n="293"/>
                <p> Tháinig Diarmuid Liath 'ghá fheuchaint.</p>
                <p>“Cad é an fhaid aimsire atá ó buaileadh breóite mé, a Dhiarmuid?” ar seisean le
                    Diarmuid. “Ní'lim ró chruinn air.”</p>
                <p>“Ní mar sin dómh-sa san,” arsa Diarmuid, “táim cruinn go maith air agus ní
                    h-iongnadh dhom san. Is maith an ceart dom bheith cruinn air. Ní fada go mbéidh
                    trí seachtmhaine ann. Ní baoghal go dtáinig an aimsir a gan fhios orm. Chómh
                    luath agus d' airigh Micil go rabhais ad' luíghe do phreab sé ainíos agus b'
                    éigean dom féin an siopa sheasamh, agus gan mé oireamhnach air ach go h-olc.
                    Ní'l aon oídhche ó buaileadh breóite thu nár tháinig sé ainíos. Théidheadh sé
                    síos airís ar eiríghe lae, ach má théidheadh ba bheag an mhaith thíos é. 'Na
                    chodla sa tsiopa iseadh do gheibhtí é nuair a thagadh daoine isteach ag lorg
                    leathair. D' fhanadh sé anso ag tabhairt conganta do'n mhnaoi fhriotháilte go
                    dtí go dtagadh Máire Ghearra. Is beag aon deire oídhche ná tagadh Máire. Bhí sí
                    anso ar maidin indiu sul a ndéigh Micil síos, ach ní raibh aon leus de d'
                    mheabhair tagaithe dhuit-se an uair sin. Ní aithneóchá aoinne. Ní fheaca féin
                    riamh aon duine breóite chómh glan as a mheabhair agus bhís i gcaitheamh na
                    h-aimsire go léir. Ní raibh thúm ná thám ionat. Nuair a bhíos-sa breóite bhí
                    speabhraídí orm, ach má bhí féin ní rabhas as mo mheabhair ar fad. Bhí ciall
                    agus cuimhne agam ar chuma éigin. D' aithnigh- inn na daoine agus do thuiginn a
                    gcaint agus do labhrainn leó, bíodh a's ná raibh puínn cruinnis le m' chaint
                    uaireanta. Ach oiread agus aon fhocal amháin ní raibh le fághail uait-se amach
                    as do bheul. Do réir mar a deirtear liom ní dóich liom go dtáinig oiread agus
                    aon smiog amháin cainte amach as do bheul ó'n lá a buaileadh breóite thú go dtí
                    gur labhrais indiu le <pb n="294"/> Máire 'nghean Airt. Ní h-é sin féin, ach ba
                    dhóich le duine ná raibh aon mhothughadh ionat. Ní raibh aon tsuím agat i n-aon
                    rud. Ní raibh aon choinne ag aoinne go dtiocfá as. Bhí an sagart anso go minic
                    agus do theip air aon fhocal fhághail asat. Is dócha nach fada go mbéidh sé anso
                    anois, agus geallaim dhuit gur b' air a bhéidh an iongnadh agus an t-áthas.
                    Béidh iongnadh agus áthas ar gach aoinne. Ní raibh aon tsúil ag aoinne go gcurfá
                    dhíot é. Ach ambasa tá sé curtha dhíot agat, buidhchas mór le Dia d'á chionn! An
                    t-é fheuchfadh ort anois níor dhóich leis i n-aon chor gur tú an fear céadna a
                    bhí ansan indé. Níor fhéad aoinne a dhéanamh amach cad a bhí ort. Dúbhairt an
                    bhean fhriotháilte gur bh' éag- cruas cinn é, ach ní dóich liom gur chreid
                    aoinne í. Chuir an sagart beirt nó triúr dochtúirí anso i gcaitheamh na
                    h-aimsire feuchaint an bhféadfaidís aon rud a dhéanamh dhuit. Níor dhéin aoinne
                    acu ach feuchaint ort agus imtheacht. Ní fheacaís a leithéid de chéimaighrádh
                    riamh agus bhí orainn go léir.”</p>
                <p>Bhailigh Séadna fírinne an sgéil mar sin ó chómharsain agus ó chómharsain eile,
                    agus fé dheire do chuaidh 'na luíghe air nár bh'fholáir nó bhí an aimsir ann, pé
                    cuma 'na bhfuaradh an tslígh dhi. Ach conus a fuaradh an tslígh, nó conus
                    fhéadfadh breis agus trí seachtmhaine bheith caithte agus gan i n-a aigne, i
                    gcoinnibh na dtrí seachtmhaine, ach trí h-uaire 'chloig, do theip glan air a
                    dhéanamh amach, agus b' éigean dó eiríghe as.</p>
                <p>Ach ba mhar a chéile é. Chómh luath agus a tháinig an chiall agus an mheabhair dó
                    thosnuigh sé ar dhul i bhfeabhas go tiugh. Thosnuigh an fheóil ar theacht. D'á
                    loime bhíodar na h-asnaidheacha aige níor bh'fhada go rabhdar ag dul ó
                    chómhaireamh. Ba ghearr go raibh na géaga ag dul i ngairbhe d'á chaoile a
                    bhíodar. Tháinig sé chuige <pb n="295"/> féin níos tapamhla 'ná mar a tháinig
                    Diarmuid Liath féin. Má chuir an saghas luíghcháin a bhí air amú' daoine, chuir
                    an t-eiríghe a bhí déanta aige amú' níos mó iad. Nuair a chonaic daoine an
                    saghas galair a bhí air agus an chuma 'na raibh sé gan mheabhair gan chiall gan
                    aithne gan urlabhra, dúbhairt cuid acu ná raibh aon bhreith aige go deó ar
                    eiríghe as an leabaidh 'na raibh sé. Dúbhairt tuille acu dá ráinigheadh go
                    gcuirfeadh sé an bhreóiteacht dé gur bheag an mhaith dhó san, mar ná béadh sé
                    choídhche ach i n' amadán, agus gur bh'fheara dhó bás d' fhághail 'ná bheith 'na
                    shampla ar an gcuma san os cómhair na ndaoine. Dúbhairt tuille go mbéadh an
                    sgéal níosa mheasa aige 'ná san féin, mar go raibh a chaint chómh millte le n-a
                    chiall agus dá maireadh sé cheithre fichid bliaghan ná labharfadh sé aon fhocal
                    i gcaitheamh a shaogh- ail.</p>
                <p>Nuair a fuaradar go léir go raibh sé 'na shuídhe agus ag teacht chuige féin go
                    tiugh, agus a chaint aige, go h-áluinn agus go bríoghmhar, agus gan lóipín ná
                    lúb ar lár ar a chiall ná ar a mheabhair, ach é chómh gunta chómh géarchúiseach
                    agus a bhí sé riamh, bhí áthas mór ortha gan amhras, ach bhí oiread iongnadh
                    ortha agus a bhí d' áthas ortha, agus geallaim dhuit go raibh cathughadh a
                    ndóithin ortha nár éisteadar go dtí go mbéadh a fhios acu cad a dhéanfad sé. Isé
                    rud a deiridís eatartha féin 'ná, “Dá mb' aoinne eile bhéadh ann ach é féin d'
                    fhéadfadh duine tuairim éigin a thabhairt fé 'n rud a dhéanfadh sé, ach níor
                    thug aoinne riamh fós aon tuairim fé siúd ach tuairim a chuaidh amú'“</p>
                <pb n="296"/>
            </div>
            <div type="chapter">
                <head>Caibidiol a ceathair a's tríochad.</head>
                <p>An focal úd a dúbhairt Diarmuid Liath i dtaobh Mháire Ghearra, 'sé sin gur bheag
                    aon deire oídhche ná tagadh sí, do chuir an focal san Séadna ag machtnamh.</p>
                <p>“Seadh!” ar seisean i n'aigne, “tá an sgéal go h-ait agam. Dúbhart léi go raibh
                    ceangal orm i láthair Dé gan pósadh choídhche. Gan amhras do bhí ceangal orm gan
                    í féin ná aon chailín eile mar í do tharang isteach sa chontabhairt a bhí
                    rómham, do réir mar a mheasas. Dúbhairt an cladhaire úd go dtiocfadh sé a'm
                    iaraidh chómh luath agus bhéadh na trí bliaghna déag caithte. Bhíos lán
                    deimhnightheach go dtiocfadh sé. Tá an aimsir caithte. Tá sí caithte agus gan na
                    trí seachtmhaine úd d' áireamh. Tá an sparán anso agam fós. Tá sé chómh teann
                    agus bhí sé aon lá i gcaitheamh na h-aimsire. Is mór an iongnadh nár tháinig sé
                    a'm iaraidh féin nó a d' iaraidh an sparáin. Is deacair a dhéanamh amach cad é
                    an brígh atá leis mar sgéal. Is dócha, dá mbéadh sé le teacht, go dtiocfadh sé
                    an lá a gheall sé. Ní fheadar cad a chuir dé é. Tá aon nídh amháin
                    deimhnightheach go leór. Ní h-ar mhaithe liom-sa d' fhan sé gan teacht.
                    Thiocfadh sé mura mbéadh rud éigin 'á chosg. Cad a choisg é ar theacht? Cad a
                    choimeád uaim é? Siní an cheist. Cé choisg é ar theacht? Ba mhór an spórt é dá
                    bhfanadh an sparán agam d'á aimhdheóin! Níor úsáideas aon phioc de'n airgead,
                    ach chun leathair a cheannach, ó'n lá úd a tógadh uaim an sparán ar an aonach.
                    Níor leig sgannradh dhom dul thar fhocal an mhargaidh. B' fhéidir ná raibh aon
                    ghádh leis an sgannradh. Má bhí sé <pb n="297"/> chómh seasamhach chun an
                    mhargaidh cad 'na thaobh nár tháinig sé nuair a bhí na trí bliaghna déag istigh!
                    Má's rud é nár fhéad sé teacht agus a mhargadh do chur i bhfeidhm nuair a bhí an
                    aimsir istigh, tá gach aon deabhramh ná féadfaidh sé baint liom pé úsáid a
                    dhéanfad de'n airgead. Ní fada go mbainfead triail as an sgéal, le congnamh Dé,
                    pé 'n-Éirinn é! … Is truagh cráidhte ná raibh fhios agam ná raibh sé le teacht!
                    … Ba mhór an obair di teacht anso gach aon oídhche! … Ach tá sé socair go
                    daingean 'na h-aigne go bhfuil an ceangal orm, agus gur ceangal é nach féidir a
                    sgaoileadh … Tá an sgéal go h-ait againn!”</p>
                <p>Bhí sí féin agus a h-athair ar an gcéad bheirt a tháinig 'ghá fheuchaint chómh
                    luath agus d' airigheadar aithne agus urlabhra bheith tagaithe dhó. Tháinig
                    Máire Ghearra féin go minic 'na dhiaigh sin agus d' inis sí dhó go cruinn, ó
                    thusach go deire, cad é an saghas an bhreóiteacht a bhí air agus na cómharthaí a
                    lean í. Ní h-ar an mbreóit- eacht ná ar na cómharthaíbh a bhíodh Séadna ag
                    cuimhneamh, agus é ag éisteacht léi, ach ar a mhachtnamh féin. Conus a 'neósfadh
                    sé dhi cad é an saghas ceangail a bhí air gan pósadh? Conus a ghlacfadh sise an
                    sgéal nuair a 'neósfaí dhi é? Nuair airigh sí an sgéal ar dtúis i dtaobh an
                    cheangail dúbhairt sí gur cheangal uasal é, agus gur cheangal naomhtha é. Cad
                    déarfadh sí anois dá n-innstí dhi cad é an saghas é agus cad fé ndear é? Dá
                    n-innseadh sé dhi i dtaobh an sparáin agus i dtaobh an Fhir Dhuibh agus i dtaobh
                    an mhargaidh, b' fhéidir gur b' amhlaidh a thiocfadh fuath aici dhó féin agus ná
                    tiocfadh sí 'ghá fheuchaint a thuille. Agus conus fhéad- fadh sé a mhíniughadh
                    agus a léiriughadh dhi cad é an saghas an ceangal gan an sgéal go léir d'
                    innsint di! Ar an dtaobh eile de'n sgéal conus fhéadfadh sé a fhágáilt <pb
                        n="298"/> níos sia gan innsint di go raibh dearmhad ar a h-aigne sin i
                    dtaobh an cheangail a bhí air-sean. Nuair inis sé dhi an chéad lá an ceangal do
                    bheith air do ghlac sí an sgéal i gcéill a bhí bun os cionn leis an bhfírinne.
                    D' fhág sé mar sin aici é an uair sin mar cheap sé go gcuirfeadh deire na dtrí
                    mbliaghan ndéag deire le n-a shaoghal, agus ansan gur chuma cad é an saghas an
                    cean- gal agus gur chuma cad fé ndeár é ná cad ba bhun leis. B' shiné an sgéal
                    go léir ar a mhalairt de chuma anois, ámhthach. Ní raibh aon bhreith aige ar an
                    ndearmhad d' fhágáil ar a h-aigne níos sia. Ní raibh aon dul aige ó fhírinne an
                    sgéil a thabhairt di chómh luath agus dob' fhéidir é. Ag machtnamh agus ag
                    breithniughadh ar an méid sin oibre a bhí le déanamh aige iseadh bhíodh sé an
                    fhaid a bhíodh sise 'ghá innsint dó cad iad na cómharthaí éagsamhlacha do lean
                    an bhreóiteacht a bhí air, agus cad é an neart a bhíodh ann nuair a bhíodh a
                    ndóithin mór ag ceathrar fear le déanamh 'ghá choimeád gan imtheacht as an
                    leabaidh.</p>
                <p>An lá bhí sé thiar ag an dtigh aici, 'ghá innsint di go raibh ceangal air i
                    láthair Dé gan pósadh choídhche, ní raibh uaidh ach a chur as a h-aigne-sin
                    amach go raibh aon bhreith go deó aige ar í féin a phósadh. Nuair a dúbhairt sé
                    an focal léi dúbhairt sise focal leis. Ní raibh aon choinne aige leis an bhfocal
                    adúbhairt sí, ach níor chuir sé puínn suime sa bhfocal an uair sin. Sidé an
                    focal a dúbh- airt sí. “Má 's ceangal uasal duit-se é,” ar sise, “ba chóir gur
                    cheangal uasal dómh-sa é.” Chrom sé ar fhiafruighe dhé féin anois cad é an brígh
                    a bhí aici leis an bhfocal san, nó ar bh'fhéidir gur bh' amhlaidh a bhéadh
                    ceangal curtha aici uirthi féin, i láthair Dé, gan pósadh choídhche!</p>
                <p>Bhí smaointe de'n tsórd san agus neithe de'n tsórd <pb n="299"/> san agus
                    machtnamh de'n tsórd san ag ruith tré n'aigne coitchianta agus é ag teacht
                    chuige féin. Ach, bíodh gur chuireadar mórán buartha air, agus mórán ceisnimh
                    agus mórán céimaighráidh, níor chuireadar aon chosg leis an bhfeabhas a bhí ag
                    dul air. Do lean sé ag cur na feóla suas agus ag dul i láidireacht agus i
                    misneamhlacht, go dtí go raibh daoine 'ghá rádh go n-iompóch' sé amach níos
                    fearr agus níos stóinsighthe agus níos curanta 'na shláinte 'ná mar a bhí sé
                    riamh sul a dtáinig an bhreóiteacht air.</p>
                <p>Mí díreach tar éis na leapthan d' fhágáilt dó, do bhuail chuige suas ó'n sráid,
                    ar muin capaill, fear cinn siain an rígh agus fiche marcach i n-aonfheacht leis.
                    Bhí a chlóca síoda ar gach fear díobh, agus a chaipín cogaidh, agus a
                    chlaidheamh fada síos le maoitheán a chapaill, agus a chlaidheamh gearr 'n-a
                    chrios aige, agus a shleagh bhreagh fhada fhuinnseóige 'n-a seasamh anáirde aige
                    agus ceann fada caol, de chruaidh gheal ghéar, ag taithneamh agus ag
                    spréacharnaigh sa ghréin ar an sleagh, agus na ribíní síoda ag rinnce sa
                    ghaoith, thuas idir adhmad agus iaran, ar an sleagh. An t-é fheuchadh ar na
                    fearaibh sin agus do chífeadh na súile glana géara aibeamhla, agus na gnúiseana
                    daingeana gan staon, agus na cúla casa, agus na guailne téagartha neartmhara
                    córacha agus na h-uchta leathana, agus na mása ramhara troma, na troighthe
                    teanna agus na géaga lúthmhara agus na dóirne cruadha, déarfadh sé gan amhras
                    nár bh' aon dóichín iad do'n namhaid a cheapfadh aon chur isteach a dhéanamh
                    ortha.</p>
                <p>“Seadh, a Shéadna,” arsa 'n ceann, “tá an tréimhse úd caithte. Is dócha go bhfuil
                    gach nídh curtha i dtreó agat um an dtaca so. Isé is fada leis an rígh go <pb
                        n="300"/> bhfeicfidh sé thíos i n' aice thú. Is ad' iaraidh a thána-
                    mair.”</p>
                <p>“Tá go maith, a dhuin' uasail,” arsa Séadna. “Pé rud atá i dtreó ná ná fuil, an
                    rud a gheallas-sa cómhlíonfad é.”</p>
                <p>Agus d'imthigh sé leó.</p>
                <p>Gobnait. — Ó, a thiarcais, a Pheig! Tá sé 'n-a lá gheal!</p>
                <p>Cáit. — Agus feuch! Sidí anso Síle agus a ceann am' ucht agus í n-a codla go
                    sámh!</p>
                <p>Nóra. — Ba mhithid do d' mháthair bheith tagaithe, a Pheig. Dúbhradar go mbéadh
                    an t-abhras snímhte acu sul a dtiocfadh an lá ortha.</p>
                <p>Peig. — Sidí chúgainn isteach í.</p>
                <p>Máire. — Seadh! a chailíní, an raibh uaigneas oraibh? An bhfuil an sgéal
                    críochnuighthe? “Seafra,” — nó — “Stiabhna,” nó — greadadh chuige, cad é an
                    ainim seo agam air?</p>
                <p>Peig. — “Séadna,” a mháthair.</p>
                <p>Máire. — Ó, 'seadh. “Séadna.” An bhfuil sé marbh?</p>
                <p>Cáit. — Ní'l, a Mháire. Tá sé imthighthe le muíntir an rígh.</p>
                <p>Máire. — Chun bheith ag déanamh bróg do'n rígh, is dócha. Feuch, a Pheig, ná leig
                    uait iad san go fóil. Ná leig dóibh imtheacht mar imthigheadar an oídhche eile
                    úd. Thugas-sa rud éigin liom. Béidh sgruid againn. Cá bhfuil Síle? 'Na codla!
                    Andaigh is a dhéin an ceart!</p>
                <trailer>CRÍOCH.</trailer>
            </div>
        </body>
    </text>
</TEI>
